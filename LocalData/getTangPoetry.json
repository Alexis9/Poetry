{
  "code": 200,
  "message": "成功!",
  "result": [{
    "title": "别谪者",
    "content": "此地闻犹恶，人言是所之。|一家书绝久，孤驿梦成迟。|八月三湘道，闻猿冒雨时。|不须祠楚相，臣节转堪疑。",
    "authors": "杨凝"
  }, {
    "title": "行思",
    "content": "千里岂云去，欲归如路穷。|人间无暇日，马上又秋风。|破月衔高岳，流星拂晓空。|此时皆在梦，行色独匆匆。",
    "authors": "杨凝"
  }, {
    "title": "感怀题从舅宅",
    "content": "郗家庭树下，几度醉春风。|今日花还发，当时事不同。|流言应未息，直道竟难通。|徒遣相思者，悲歌向暮空。",
    "authors": "杨凝"
  }, {
    "title": "与友人会",
    "content": "蝉吟槐蘂落，的的是愁端。|病觉离家远，贫知处事难。|真交无所隐，深语有余欢。|未必闻歌吹，羁心得\uD86C\uDFD0宽。",
    "authors": "杨凝"
  }, {
    "title": "下第后蒙侍郎示意指于新先辈宣恩感谢",
    "content": "才薄命如此，自嗟兼自疑。|遭逢好交日，黜落至公时。|倚玉甘无路，穿杨却未期。|更惭君侍坐，问许可言诗。",
    "authors": "杨凝"
  }, {
    "title": "奉酬韦滁州寄示",
    "content": "淮扬为郡暇，坐惜流芳歇。|散怀累榭风，清暑澄潭月。|陪燕辞三楚，戒途绵百越。|非当远别离，雅奏何由发。",
    "authors": "杨凌"
  }, {
    "title": "梅里旅夕",
    "content": "沧洲东望路，旅櫂怆羁游。|枫浦蝉随岸，沙汀鸥转流。|露天星上月，水国夜生秋。|谁忍持相忆，南归一叶舟。",
    "authors": "杨凌"
  }, {
    "title": "锺陵雪夜酬友人",
    "content": "穷腊催年急，阳春怯和歌。|残灯闪壁尽，夜雪透窗多。|归路山川险，游人梦寐过。|龙洲不可泊，岁晚足惊波。",
    "authors": "杨凌"
  }, {
    "title": "润州水楼",
    "content": "归心不可留，雪桂一丛秋。|叶雨空江月，萤飞白露洲。|野蝉依独树，水郭带孤楼。|遥望山川路，相思万里游。",
    "authors": "杨凌"
  }, {
    "title": "江上秋月",
    "content": "陇雁送乡心，羁情属岁阴。|惊秋黄叶遍，愁暮碧云深。|月色吴江上，风声楚木林。|交亲几重别，归梦并愁侵。",
    "authors": "杨凌"
  }, {
    "title": "阁前双槿",
    "content": "群玉开双槿，丹荣对绛纱。|含烟疑出火，隔雨怪舒霞。|向晚争辞蘂，迎朝鬬发花。|非关后桃李，为欲继年华。",
    "authors": "杨凌"
  }, {
    "title": "小苑春望宫池柳色",
    "content": "上苑闲游早，东风柳色轻。|储胥遥掩映，池水隔微明。|春至条偏弱，寒余叶未成。|和烟变浓淡，转日异阴晴。|不独芳菲好，还因雨露荣。|行人望攀折，远翠暮愁生。",
    "authors": "杨凌"
  }, {
    "title": "送客往睦州",
    "content": "水阔尽南天，孤舟去渺然。|惊秋路傍客，日暮数声蝉。",
    "authors": "杨凌"
  }, {
    "title": "送客之蜀",
    "content": "西蜀三千里，巴南水一方。|晓云天际断，夜月峡中长。",
    "authors": "杨凌"
  }, {
    "title": "剡溪看花",
    "content": "花落千回舞，莺声百啭歌。|还同异方乐，不奈客愁多。",
    "authors": "杨凌"
  }, {
    "title": "江中风",
    "content": "白浪暗江中，南泠路不通。|高樯帆自满，出浦莫呼风。",
    "authors": "杨凌"
  }, {
    "title": "咏破扇",
    "content": "粉落空床弃，尘生故箧留。|先来无一半，情断不胜愁。",
    "authors": "杨凌"
  }, {
    "title": "贾客愁",
    "content": "山水路悠悠，逢滩即\uD84E\uDE3C留。|西江风未便，何日到荆州。",
    "authors": "杨凌"
  }, {
    "title": "即事寄人",
    "content": "中禁鸣钟日欲高，北窗欹枕望频搔。|相思寂寞青苔合，唯有春风啼伯劳。",
    "authors": "杨凌"
  }, {
    "title": "早春雪中",
    "content": "新年雨雪少晴时，屡失寻梅看柳期。|乡信忆随回雁早，江春寒带故阴迟。",
    "authors": "杨凌"
  }, {
    "title": "北行留别",
    "content": "日日山川烽火频，山河重起旧烟尘。|一生孤负龙泉剑，羞把诗书问故人。",
    "authors": "杨凌"
  }, {
    "title": "秋原野望",
    "content": "客雁秋来次第逢，家书频寄两三封。|夕阳天外云归尽，乱见青山无数峰。",
    "authors": "杨凌"
  }, {
    "title": "春霁花萼楼南闻宫莺",
    "content": "祥烟瑞气晓来轻，柳变花开共作晴。|黄鸟远啼\uD86D\uDEDB鹊观，春风流出凤皇城。",
    "authors": "杨凌"
  }, {
    "title": "明妃怨",
    "content": "汉国明妃去不还，马驮弦管向阴山。|匣中纵有菱花镜，羞对单于照旧颜。",
    "authors": "杨凌"
  }, {
    "title": "句",
    "content": "南园桃李花落尽，春风寂寞摇空枝。",
    "authors": "杨凌"
  }, {
    "title": "题玉真观公主山池院",
    "content": "香殿留遗影，春朝玉户开。|羽衣重素几，珠网俨轻埃。|石自蓬山得，泉经太液来。|柳丝遮绿浪，花粉落青苔。|镜掩鸾空在，霞消凤不回。|唯余古桃树，传是上仙栽。",
    "authors": "司空曙"
  }, {
    "title": "送永阳崔明府",
    "content": "古国群舒地，前当桐柏关。|连绵江上雨，稠叠楚南山。|沙馆行帆息，枫洲候吏还。|乘篮若有暇，精舍在林间。",
    "authors": "司空曙"
  }, {
    "title": "送曹三同猗游山寺",
    "content": "山蹋青芜尽，凉秋古寺深。|何时得连策，此夜更闻琴。|穷水云同穴，过僧虎共林。|殷勤如念我，遗尔挂冠心。",
    "authors": "司空曙"
  }, {
    "title": "送崔校书赴梓幕",
    "content": "碧峰天柱下，鼓角镇南军。|管记催飞檄，蓬莱辍校文。|栈霜朝似雪，江雾晚成云。|想出褒中望，巴庸方路分。",
    "authors": "司空曙"
  }, {
    "title": "送夔州班使君",
    "content": "鱼国巴庸路，麾幢汉守过。|晓樯争市隘，夜鼓祭神多。|云白当山雨，风清满峡波。|夷陵旧人吏，犹诵两岐歌。",
    "authors": "司空曙"
  }, {
    "title": "送菊潭王明府",
    "content": "业成洙泗客，皓发著儒衣。|一与游人别，仍闻带印归。|林多宛地古，云尽汉山稀。|莫爱浔阳隐，嫌官计亦非。",
    "authors": "司空曙"
  }, {
    "title": "送太易上人赴东洛",
    "content": "遥见登山处，青芜雪后春。|云深岳庙火，寺宿洛阳人。|饵药将斋折，唯诗与道亲。|凡经几回别，麈尾不离身。",
    "authors": "司空曙"
  }, {
    "title": "和王卿立秋即事",
    "content": "秋宜何处看，试问白云官。|暗入蝉鸣树，微侵蝶绕兰。|向风凉稍动，近日暑犹残。|九陌浮埃减，千峰爽气攒。|换衣防竹暮，沈果讶泉寒。|宫响传花杵，天清出露盘。|高禽当侧弁，游鲔对凭栏。|一奏招商曲，空令继唱难。",
    "authors": "司空曙"
  }, {
    "title": "和李员外与舍人咏玫瑰花寄徐侍郎",
    "content": "仙吏紫薇郎，奇花共玩芳。|攒星排绿蒂，照眼发红光。|暗妒翻堦药，遥连直署香。|游枝蜂绕易，碍刺鸟衔妨。|露湿凝衣粉，风吹散蕊黄。|蒙茏珠树合，焕烂锦屏张。|留客胜看竹，思人比爱棠。|如传采蘋咏，远思满潇湘。",
    "authors": "司空曙"
  }, {
    "title": "冬夜耿拾遗王秀才就宿因伤故人",
    "content": "旧时闻笛泪，今夜重沾衣。|方恨同人少，何堪相见稀。|竹烟凝涧壑，林雪似芳菲。|多谢劳车马，应怜独掩扉。",
    "authors": "司空曙"
  }, {
    "title": "早春游慈恩南池",
    "content": "山寺临池水，春愁望远生。|蹋桥逢鹤起，寻竹值泉横。|新柳丝犹短，轻蘋叶未成。|还如虎溪上，日暮伴僧行。",
    "authors": "司空曙"
  }, {
    "title": "雨夜见投之作",
    "content": "出户繁星尽，池塘暗不开。|动衣凉气度，遰树远声来。|灯外初行电，城隅偶隐雷。|因知谢文学，晓望比尘埃。",
    "authors": "司空曙"
  }, {
    "title": "龙池寺望月寄韦使君阎别驾",
    "content": "清光此夜中，万古望应同。|当野山沈雾，低城树有风。|花宫纷共邃，水府皓相空。|遥想高楼上，唯君对庾公。",
    "authors": "司空曙"
  }, {
    "title": "秋夜忆兴善院寄苗发",
    "content": "右军多住寺，此夜后池秋。|自与山僧伴，那因洛客愁。|卷帘霜霭霭，满目水悠悠。|若有诗相赠，期君忆惠休。",
    "authors": "司空曙"
  }, {
    "title": "病中寄郑十六兄",
    "content": "倦枕欲徐行，开帘秋月明。|手便筇杖冷，头喜葛巾轻。|绿草前侵水，黄花半上城。|虚消此尘景，不见十年兄。",
    "authors": "司空曙"
  }, {
    "title": "卫明府寄枇杷叶以诗荅",
    "content": "倾筐呈绿叶，重叠色何鲜。|讵是秋风里，犹如晓露前。|仙方当见重，消疾本应便。|全胜甘蕉赠，空投谢氏篇。",
    "authors": "司空曙"
  }, {
    "title": "过庆宝寺",
    "content": "黄叶前朝寺，无僧寒殿开。|池晴龟出曝，松暮鹤飞回。|古井碑横草，阴廊画杂苔。|禅宫亦销歇，尘世转堪哀。",
    "authors": "司空曙"
  }, {
    "title": "奉和张大夫酬高山人",
    "content": "野客居铃阁，重门将校稀。|豸冠亲谷弁，龟印识荷衣。|座右寒飙爽，谈余暮角微。|苍生须太傅，山在岂容归。",
    "authors": "司空曙"
  }, {
    "title": "送严使君游山",
    "content": "家楚依三户，辞州选一钱。|酒杯同寄世，客櫂任销年。|赤烧兼山远，青芜与浪连。|青春明月夜，知上鄂君船。",
    "authors": "司空曙"
  }, {
    "title": "送柳震归蜀",
    "content": "白日双流静，西看蜀国春。|桐花能乳鸟，竹节竞祠神。|蹇步徒相望，先鞭不可亲。|知从江仆射，登榻更何人。",
    "authors": "司空曙"
  }, {
    "title": "送乐平苗明府",
    "content": "天际山多处，东安古邑深。|绿田通竹里，白浪隔枫林。|诗有江僧和，门唯越客寻。|应将放鱼化，一境表吾心。",
    "authors": "司空曙"
  }, {
    "title": "赠送郑钱二郎中",
    "content": "梅含柳已动，昨日起东风。|惆怅心徒壮，无如鬓作翁。|百年飘若水，万绪尽归空。|何可宗禅客，迟回岐路中。",
    "authors": "司空曙"
  }, {
    "title": "酬郑十四望驿不得同宿见赠因寄张参军",
    "content": "逢君喜成泪，暂似故乡中。|谪宦犹多惧，清宵不得终。|月烟高有鹤，宿草净无虫。|明日郄超会，应思下客同。",
    "authors": "司空曙"
  }, {
    "title": "暮春野望寄钱起",
    "content": "草长花落树，羸病强寻春。|无复少年意，空余华发新。|青原高见水，白社静逢人。|寄谢南宫客，轩车不可亲。",
    "authors": "司空曙"
  }, {
    "title": "送王使君小子孝廉登科归省",
    "content": "年少通经学，登科尚佩觿。|张冯本名士，蔡廓是佳儿。|鞍马临岐路，龙钟对别离。|寄书胡太守，请与故人知。",
    "authors": "司空曙"
  }, {
    "title": "云阳寺石竹花",
    "content": "一自幽山别，相逢此寺中。|高低俱出叶，深浅不分丛。|野蝶难争白，庭榴暗让红。|谁怜芳最久，春露到秋风。",
    "authors": "司空曙"
  }, {
    "title": "送高胜重谒曹王",
    "content": "江上青枫岸，阴阴万里春。|朝辞郢城酒，暮见洞庭人。|兴比乘舟访，恩怀倒屣亲。|想君登旧榭，重喜扫芳尘。",
    "authors": "司空曙"
  }, {
    "title": "闲园书事招畅当",
    "content": "闻蝉昼眠后，欹枕对蓬蒿。|羸病懒寻戴，田园方咏陶。|傍檐虫挂静，出树蝶飞高。|惆怅临清镜，思君见鬓毛。",
    "authors": "司空曙"
  }, {
    "title": "过钱员外",
    "content": "为郎头已白，迹向市朝稀。|移病居荒宅，安贫著败衣。|野园随客醉，雪寺伴僧归。|自说东峰下，松萝满故扉。",
    "authors": "司空曙"
  }, {
    "title": "赠庾侍御",
    "content": "年少身无累，相逢忆此时。|雪过云寺宿，酒向竹园期。|白发今催老，清琴但起悲。|唯应逐宗炳，内学愿为师。",
    "authors": "司空曙"
  }, {
    "title": "赠李端",
    "content": "共忆南浮日，登高望若何。|楚田湖草远，江寺海榴多。|载酒寻山宿，思人带雪过。|东西几回别，此会各磋砣。",
    "authors": "司空曙"
  }, {
    "title": "送流人",
    "content": "闻说南中事，悲君重窜身。|山村枫子鬼，江庙石郎神。|童稚留荒宅，图书托故人。|青门好风景，为尔一沾巾。",
    "authors": "司空曙"
  }, {
    "title": "过胡居士睹王右丞遗文",
    "content": "旧日相知尽，深居独一身。|闭门空有雪，看竹永无人。|每许前山隐，曾怜陋巷贫。|题诗今尚在，暂为拂流尘。",
    "authors": "司空曙"
  }, {
    "title": "送郎使君赴郢州",
    "content": "使君持节去，云水满前程。|楚寺多连竹，江樯远暎城。|登楼向月望，赛庙傍山行。|若动思乡咏，应贻谢步兵。",
    "authors": "司空曙"
  }, {
    "title": "贼平后送人北归",
    "content": "世乱同南去，时清独北还。|他乡生白发，旧国见青山。|晓月过残垒，繁星宿故关。|寒禽与衰草，处处伴愁颜。",
    "authors": "司空曙"
  }, {
    "title": "观猎骑",
    "content": "缠臂绣纶巾，貂裘窄称身。|射禽风助箭，走马雪翻尘。|金埒争开道，香车为驻轮。|翩翩不知处，传是霍家亲。",
    "authors": "司空曙"
  }, {
    "title": "同苗员外宿荐福常师房",
    "content": "浮生共多故，聚宿喜君同。|人息时闻磬，灯摇乍有风。|霜堦疑水际，夜木似山中。|一愿持如意，长来事远公。",
    "authors": "司空曙"
  }, {
    "title": "送乔广下第归淮南",
    "content": "遥想长淮尽，荒堤楚路斜。|戍旌标白浪，罟网入青葭。|啼鸟仍临水，愁人更见花。|东堂一枝在，为子惜年华。",
    "authors": "司空曙"
  }, {
    "title": "风筝",
    "content": "高风吹玉柱，万籁忽齐飘。|飒树迟难度，萦空细渐销。|松泉鹿门夜，笙鹤洛滨朝。|坐与真僧听，支颐向寂寥。",
    "authors": "司空曙"
  }, {
    "title": "闲居寄苗发",
    "content": "渐向浮生老，前期竟若何。|独身居处静，永夜坐时多。|厌逐青林客，休吟白雪歌。|支公有遗寺，重与谢安过。",
    "authors": "司空曙"
  }, {
    "title": "送王先生归南山",
    "content": "儒中年最老，独有济南生。|爱子方传业，无官自耦耕。|竹通山舍远，云接雪田平。|愿作门人去，相随隐姓名。",
    "authors": "司空曙"
  }, {
    "title": "寄天台秀师",
    "content": "天台瀑布寺，传有白头师。|幻迹示羸病，空门无住持。|雪晴看鹤去，海夜与龙期。|永愿亲瓶屦，呈功得问疑。",
    "authors": "司空曙"
  }, {
    "title": "送夏侯审赴宁国",
    "content": "青圻连白浪，晓日渡南津。|山叠陵阳树，舟多建业人。|烟霞高占寺，枫竹暗停神。|如接玄晖集，江丞独见亲。",
    "authors": "司空曙"
  }, {
    "title": "云阳馆与韩绅宿别",
    "content": "故人江海别，几度隔山川。|乍见翻疑梦，相悲各问年。|孤灯寒照雨，湿竹暗浮烟。|更有明朝恨，离杯惜共传。",
    "authors": "司空曙"
  }, {
    "title": "送卢使君赴夔州",
    "content": "铙管随旌斾，高秋远上巴。|白波连雾雨，青壁断蒹葭。|凭几双童静，登楼万井斜。|政成知变俗，当应画轮车。",
    "authors": "司空曙"
  }, {
    "title": "夜闻回雁",
    "content": "雁响天边过，高高望不分。|飕飗传细雨，嘹唳隔长云。|散向谁家尽，归来几客闻。|还将今夜意，西海话苏君。",
    "authors": "司空曙"
  }, {
    "title": "赋得的的帆向浦",
    "content": "向浦参差去，随波远近还。|初移芳草里，正在夕阳间。|隐暎回孤驿，微明出乱山。|向空看不尽，归思满江关。",
    "authors": "司空曙"
  }, {
    "title": "秋思呈尹植裴说",
    "content": "静向懒相偶，年将衰共催。|前途懽不集，往事恨空来。|昼景委红叶，月华销绿苔。|沈思竟何有，坐结玉琴哀。",
    "authors": "司空曙"
  }, {
    "title": "闲园即事寄暕公",
    "content": "欲就东林寄一身，尚怜儿女未成人。|柴门客去残阳在，药圃虫喧秋雨频。|近水方同梅市隐，曝衣多笑阮家贫。|深山兰若何时到，羡与闲云作四邻。",
    "authors": "司空曙"
  }, {
    "title": "题暕上人院",
    "content": "闭门不出自焚香，拥褐看山岁月长。|雨后绿苔生石井，秋来黄叶遍绳床。|身闲何处无真性，年老曾言隐故乡。|更说本师同学在，几时携手见衡阳。",
    "authors": "司空曙"
  }, {
    "title": "长安晓望寄程补阙",
    "content": "迢遰山河拥帝京，参差宫殿接云平。|风吹晓漏经长乐，柳带晴烟出禁城。|天净笙歌临路发，日高车马隔尘行。|独有浅才甘未达，多惭名在鲁诸生。",
    "authors": "司空曙"
  }, {
    "title": "下第日书情寄上叔父",
    "content": "微才空觉滞京师，末学曾为叔父知。|雪里题诗偏见赏，林间饮酒独令随。|游客尽伤春色老，贫居还惜暮阴移。|欲归江海寻山去，愿报何人得桂枝。",
    "authors": "司空曙"
  }, {
    "title": "南原望汉宫",
    "content": "荒原空有汉宫名，衰草茫茫雉堞平。|连雁下时秋水在，行人过尽暮烟生。|西陵歌吹何年绝，南陌登临此日情。|故事悠悠不可问，寒禽野水自纵横。",
    "authors": "司空曙"
  }, {
    "title": "早夏寄元校书",
    "content": "独游野径送芳菲，高竹林居接翠微。|绿岸草深虫入遍，青藂花尽蝶来稀。|珠荷荐果香寒簟，玉柄摇风满夏衣。|蓬荜永无车马到，更当斋夜忆玄晖。",
    "authors": "司空曙"
  }, {
    "title": "赠衡岳隐禅师",
    "content": "拥褐安居南岳头，白云高寺见衡州。|石窗湖水摇寒月，枫树猿声报夜秋。|讲席旧逢山鸟至，梵经初向竺僧求。|垂垂身老将传法，因下人间逐北游。",
    "authors": "司空曙"
  }, {
    "title": "题凌云寺",
    "content": "春山古寺遶沧波，石磴盘空鸟道过。|百丈金身开翠壁，万龛灯焰隔烟萝。|云生客到侵衣湿，花落僧禅覆地多。|不与方袍同结社，下归尘世竟如何。",
    "authors": "司空曙"
  }, {
    "title": "晦日益州北池陪宴",
    "content": "临泛从公日，仙舟翠幕张。|七桥通碧沼，双树接花塘。|玉烛收寒气，金波隐夕光。|野闻歌管思，水静绮萝香。|游骑萦林远，飞桡截岸长。|郊原怀灞浐，陂溠写江潢。|常侍传花诏，偏裨问羽觞。|岂令南岘首，千载播余芳。",
    "authors": "司空曙"
  }, {
    "title": "送曲山人之衡州",
    "content": "白石先生眉发光，已分甜雪饮红浆。|衣巾半染烟霞气，语笑兼和药草香。|茅洞玉声流暗水，衡山碧色暎朝阳。|千年城郭如相问，华表峩峩有夜霜。",
    "authors": "司空曙"
  }, {
    "title": "立秋日",
    "content": "律变新秋至，萧条自此初。|花酣莲报谢，叶在柳呈疏。|澹日非云暎，清风似雨余。|卷帘凉暗度，迎扇暑先除。|草静多翻燕，波澄乍露鱼。|今朝散骑省，作赋兴何如。",
    "authors": "司空曙"
  }, {
    "title": "咏古寺花",
    "content": "共爱芳菲此树中，千跗万萼裹枝红。|迟迟欲去犹回望，覆地无人满寺风。",
    "authors": "司空曙"
  }, {
    "title": "酬张芬有赦后见赠",
    "content": "紫凤朝衔五色书，阳春忽布网罗除。|已将心变寒灰后，岂料光生腐草余。|建水风烟收客泪，杜陵花竹梦郊居。|劳君故有诗相赠，欲报琼瑶恨不如。",
    "authors": "司空曙"
  }, {
    "title": "哭苗员外呈张参军",
    "content": "思君宁家宅，久接竹林期。|尝值偷琴处，亲闻比玉时。|高人不易合，弱冠早相知。|试艺临诸友，能文即我师。|凌寒松未老，先暮槿何衰。|季子生前别，羊昙醉后悲。|寿堂乖一恸，奠席阻长辞。|因沥殊方泪，遥成墓下诗。",
    "authors": "司空曙"
  }, {
    "title": "金陵怀古",
    "content": "辇路江枫暗，宫庭野草春。|伤心庾开府，老作北朝臣。",
    "authors": "司空曙"
  }, {
    "title": "发渝州却寄韦判官",
    "content": "红烛津亭夜见君，繁弦急管两纷纷。|平明分手空江转，唯有猿声满水云。",
    "authors": "司空曙"
  }, {
    "title": "送卢彻之太原谒马尚书",
    "content": "榆落雕飞关塞秋，黄云画角见幷州。|翩翩羽骑双旌后，上客亲随郭细侯。",
    "authors": "司空曙"
  }, {
    "title": "峡口送友人",
    "content": "峡口花飞欲尽春，天涯去住泪沾巾。|来时万里同为客，今日翻成送故人。",
    "authors": "司空曙"
  }, {
    "title": "故郭婉仪挽歌",
    "content": "一日辞秦镜，千秋别汉宫。|岂唯泉路掩，长使月轮空。|苦色凝朝露，悲声切暝风。|婉仪余旧德，仍载礼经中。",
    "authors": "司空曙"
  }, {
    "title": "送翰林张学士岭南勒圣碑",
    "content": "汉恩天外洽，周颂日边称。|文独司空羡，书兼太尉能。|出关逢北雁，度岭逐南鹏。|使者翰林客，余春归灞陵。",
    "authors": "司空曙"
  }, {
    "title": "送吉校书东归",
    "content": "少年芸阁吏，罢直暂归休。|独与亲知别，行逢江海秋。|听猿看楚岫，随雁到吴洲。|处处园林好，何人待子猷。",
    "authors": "司空曙"
  }, {
    "title": "早春游望",
    "content": "东风春未足，试望秦城曲。|青草状寒芜，黄花似秋菊。|壮将欢共去，老与悲相逐。|独作游社人，暮过威辇宿。",
    "authors": "司空曙"
  }, {
    "title": "秋日趋府上张大夫",
    "content": "重城洞启肃秋烟，共说羊公在镇年。|鞞鼓暗惊林叶落，旌旗遥拂雁行偏。|石过桥下书曾受，星降人间梦已传。|谪吏何能沐风化，空将歌颂拜车前。",
    "authors": "司空曙"
  }, {
    "title": "竹里径",
    "content": "幽径行迹稀，清阴苔色古。|萧萧风欲来，乍似蓬山雨。",
    "authors": "司空曙"
  }, {
    "title": "黄子陂",
    "content": "岸芳春色晓，水影夕阳微。|寂寂深烟里，渔舟夜不归。",
    "authors": "司空曙"
  }, {
    "title": "田鹤",
    "content": "散下渚田中，隐见菰蒲里。|哀鸣自相应，欲作凌风起。",
    "authors": "司空曙"
  }, {
    "title": "药园",
    "content": "春园芳已遍，绿蔓杂红英。|独有深山客，时来辨药名。",
    "authors": "司空曙"
  }, {
    "title": "石井",
    "content": "苔色遍春石，桐阴入寒井。|幽人独汲时，先乐残阳影。",
    "authors": "司空曙"
  }, {
    "title": "板桥",
    "content": "横遮野水石，前带荒村道。|来往见愁人，清风柳阴好。",
    "authors": "司空曙"
  }, {
    "title": "石莲花",
    "content": "今逢石上生，本自波中有。|红艳秋风里，谁怜众芳后。",
    "authors": "司空曙"
  }, {
    "title": "远寺钟",
    "content": "杳杳疏钟发，因风清复引。|中宵独听之，似与东林近。",
    "authors": "司空曙"
  }, {
    "title": "松下雪",
    "content": "不随晴野尽，独向深松积。|落照入寒光，偏能伴幽寂。",
    "authors": "司空曙"
  }, {
    "title": "新柳",
    "content": "全欺芳蕙晚，似妒寒梅疾。|撩乱发青条，春风来几日。",
    "authors": "司空曙"
  }, {
    "title": "唐昌公主院看花",
    "content": "遗殿空长闭，乘鸾自不回。|至今荒草上，寥落旧花开。",
    "authors": "司空曙"
  }, {
    "title": "别张赞",
    "content": "今日山晴后，残蝉菊发时。|登楼见秋色，何处最相思。",
    "authors": "司空曙"
  }, {
    "title": "晚思",
    "content": "蛩余窗下月，草湿堦前露。|晚景凄我衣，秋风入庭树。",
    "authors": "司空曙"
  }, {
    "title": "留卢秦卿",
    "content": "知有前期在，难分此夜中。|无将故人酒，不及石尤风。",
    "authors": "司空曙"
  }, {
    "title": "登岘亭",
    "content": "岘山回首望秦关，南向荆州几日还。|今日登临唯有泪，不知风景在何山。",
    "authors": "司空曙"
  }, {
    "title": "哭麹山人",
    "content": "忆昔秋风起，君曾叹逐臣。|何言芳草日，自作九泉人。",
    "authors": "司空曙"
  }, {
    "title": "过坚上人故院与李端同赋",
    "content": "旧依支遁宿，曾与戴颙来。|今日空林下，唯知见绿苔。",
    "authors": "司空曙"
  }, {
    "title": "病中嫁女妓",
    "content": "万事伤心在目前，一身垂泪对花筵。|黄金用尽教歌舞，留与他人乐少年。",
    "authors": "司空曙"
  }, {
    "title": "江村即事",
    "content": "钓罢归来不系船，江村月落正堪眠。|纵然一夜风吹去，只在芦花浅水边。",
    "authors": "司空曙"
  }, {
    "title": "送郑明府贬岭南",
    "content": "青枫江色晚，楚客独伤春。|共对一尊酒，相看万里人。|猜嫌成谪宦，正直不防身。|莫畏炎方久，年年雨露新。",
    "authors": "司空曙"
  }, {
    "title": "寄卫明府常见短靴褐裘又务持诵是以有末句之赠",
    "content": "柴桑官舍近东林，儿稚初髫即道心。|侧寄绳床嫌凭几，斜安苔帻懒穿簪。|高僧静望山僮逐，走吏喧来水鸭沈。|翠竹黄花皆佛性，莫教尘境误相侵。",
    "authors": "司空曙"
  }, {
    "title": "酬李端校书见赠",
    "content": "绿槐垂穗乳乌飞，忽忆山中独未归。|青镜流年看发变，白云芳草与心违。|乍逢酒客春游惯，久别林僧夜坐稀。|昨日闻君到城阙，莫将簪弁胜荷衣。",
    "authors": "司空曙"
  }, {
    "title": "过卢秦卿旧居",
    "content": "五柳茅茨楚国贤，桔槔蔬圃水涓涓。|黄花寒后难逢蝶，红叶晴来忽有蝉。|韩康助采君臣药，支遁同看内外篇。|为问潜夫空着论，如何侍从赋甘泉。",
    "authors": "司空曙"
  }, {
    "title": "秋园",
    "content": "伤秋不是惜年华，别忆春风碧玉家。|强向衰藂见芳意，茱萸红实似繁花。",
    "authors": "司空曙"
  }, {
    "title": "送王使君赴太原拜节度副使",
    "content": "新从刘太尉，结束向幷州。|络脑青丝骑，盘囊锦带钩。|出关逢将校，下岭拥戈矛。|匣闭黄云冷，山传画角秋。|剑锋将破虏，函道罢登楼。|岂作书生老，当封万户侯。",
    "authors": "司空曙"
  }, {
    "title": "拟百劳歌",
    "content": "朱丝纽弦金点杂，双蒂芙蓉共开合。|谁家稚女著罗裳，红粉青眉娇暮妆。|木难作床牙作席，云母屏风光照壁。|玉颜年几新上头，回身敛笑多自羞。|红销月落不复见，可惜当时谁拂面。",
    "authors": "司空曙"
  }, {
    "title": "迎神",
    "content": "吉日兮临水，沐青兰兮白芷。|假山鬼兮请东皇，托灵均兮邀帝子。|吹参差兮正苦，舞婆娑兮未已。|鸾旌圆盖望欲来，山雨霏霏江浪起。|神既降兮我独知，目成再拜为陈词。",
    "authors": "司空曙"
  }, {
    "title": "送神",
    "content": "神之去，回风袅袅云容与。|桂尊瑶席不复陈，苍山绿水暮愁人。",
    "authors": "司空曙"
  }, {
    "title": "残莺百啭歌同王员外耿拾遗吉中孚李端游慈恩各赋一物",
    "content": "残莺一何怨，百啭相寻续。|始辨下将高，稍分长复促。|绵蛮巧状语，机节终如曲。|野客赏应迟，幽僧闻讵足。|禅斋深树夏阴清，零落空余三两声。|金谷筝中传不似，山阳笛里写难成。|忆昨乱啼无远近，晴宫晓色偏相引。|送暖初随柳色来，辞芳暗逐花枝尽。|歌残莺，歌残莺，悠然万感生。|谢朓羇怀方一听，何郎闲吟本多情。|乃知众鸟非俦比，暮噪晨鸣倦人耳。|共爱奇音那可亲，年年出谷待新春。|此时断绝为君惜，明日玄蝉催发白。",
    "authors": "司空曙"
  }, {
    "title": "过终南柳处士",
    "content": "云起山苍苍，林居萝薜荒。|幽人老深境，素发与青裳。|雨涤莓苔绿，风摇松桂香。|洞泉分溜浅，岩笋出藂长。|败屦安松砌，余棋在石床。|书名一为别，还路已堪伤。",
    "authors": "司空曙"
  }, {
    "title": "春送郭大之官",
    "content": "明府之官官舍春，春风辞我两三人。|可怜江县闲无事，手板支颐独咏贫。",
    "authors": "司空曙"
  }, {
    "title": "送郑锡",
    "content": "汉阳云树清无极，蜀国风烟思不堪。|莫怪别君偏有泪，十年曾事晋征南。",
    "authors": "司空曙"
  }, {
    "title": "同张参军喜李尚书寄新琴",
    "content": "新琴传凤凰，晴景称高张。|白玉连徽净，朱丝系爪长。|轻埃随拂拭，杂籁满铿锵。|暗想山泉合，如亲兰蕙芳。|正声消郑卫，古状掩笙簧。|远识贤人意，清风愿激扬。",
    "authors": "司空曙"
  }, {
    "title": "苦热",
    "content": "暑气发炎州，焦烟远未收。|啸风兼炽焰，挥汗讶成流。|鹳鹊投林尽，龟鱼拥石稠。|漱泉齐饮酎，衣葛剧兼裘。|长簟贪欹枕，轻巾懒挂头。|招商如有曲，一为取新秋。",
    "authors": "司空曙"
  }, {
    "title": "送人归黔府",
    "content": "伏波箫鼓水云中，长戟如霜大斾红。|油幕晓开飞鸟绝，翩翩上将独趋风。",
    "authors": "司空曙"
  }, {
    "title": "杂兴",
    "content": "月没辽城暗出师，双龙金角晓天悲。|黄尘满目随风散，不认将军燕尾旗。",
    "authors": "司空曙"
  }, {
    "title": "岁暮怀崔峒耿\uD84F\uDC97",
    "content": "腊月江天见春色，白花青柳疑寒食。|洛阳旧社各东西，楚国游人不相识。",
    "authors": "司空曙"
  }, {
    "title": "观妓",
    "content": "翠蛾红脸不胜情，管绝弦余发一声。|银烛摇摇尘暗下，却愁红粉泪痕生。",
    "authors": "司空曙"
  }, {
    "title": "过长林湖西酒家",
    "content": "湖草青青三两家，门前桃杏一般花。|迁人到处唯求醉，闻说渔翁有酒赊。",
    "authors": "司空曙"
  }, {
    "title": "过阎采病居",
    "content": "每逢佳节何曾坐，唯有今年不得游。|张邴卧来休送客，菊花枫叶向谁秋。",
    "authors": "司空曙"
  }, {
    "title": "送程秀才",
    "content": "悠悠多路岐，相见又别离。|东风催节换，焰焰春阳散。|楚草渐烟绵，江云亦芜漫。|送子恨何穷，故关如梦中。|游人尽还北，旅雁辞南国。|枫树几回青，逐臣归不得。",
    "authors": "司空曙"
  }, {
    "title": "长林令卫象饧丝结歌",
    "content": "主人雕盘盘素丝，寒女眷眷墨子悲。|乃言假使饧为之，八珍重沓失颜色。|手援玉箸不敢持，始状芙蓉新出水。|仰坼重衣倾万蕊，又如合欢交乱枝。|红茸向暮花参差，吴蚕络茧抽尚绝。|细缕纤毫看欲灭，雪发羞垂倭堕鬟。|绣囊畏并茱萸结，我爱此丝巧。|妙绝世间无，为君作歌陈座隅。",
    "authors": "司空曙"
  }, {
    "title": "酬崔峒见寄",
    "content": "趋陪禁掖雁行随，迁放江潭鹤发垂。|素浪遥疑太液水，青枫忽似万年枝。|嵩南春遍愁魂梦，壶口云深隔路岐。|共望汉朝多沛泽，苍蝇早晚得先知。",
    "authors": "司空曙"
  }, {
    "title": "闻春雷",
    "content": "水国春雷早，阗阗若众车。|自怜迁逐者，犹滞蛰藏余。",
    "authors": "司空曙"
  }, {
    "title": "晚秋西省寄上李韩二舍人",
    "content": "昼漏传清唱，天恩禁旅秋。|雁亲承露掌，砧隔曝衣楼。|赐膳中人送，余香侍女收。|仍闻劳上直，晚步凤池头。",
    "authors": "司空曙"
  }, {
    "title": "下武昌江行望涔阳",
    "content": "悠悠次楚乡，楚口下涔阳。|雪隐洲渚暗，沙高芦荻黄。|渔人共留滞，水鸟自喧翔。|怀土年空尽，春风又淼茫。",
    "authors": "司空曙"
  }, {
    "title": "送史申之峡州",
    "content": "峡口巴江外，无风浪亦翻。|蒹葭新有雁，云雨不离猿。|行客思乡远，愁人赖酒昏。|檀郎好联句，共滞谢家门。",
    "authors": "司空曙"
  }, {
    "title": "送王闰",
    "content": "相送临寒水，苍然望故关。|江芜连梦泽，楚雪入商山。|话我他年旧，看君此日还。|因将自悲泪，一洒别离间。",
    "authors": "司空曙"
  }, {
    "title": "江园书事寄卢纶",
    "content": "种柳南江边，闭门三四年。|艳花那胜竹，凡鸟不如蝉。|嗜酒渐婴渴，读书多欲眠。|平生故交在，白首远相怜。",
    "authors": "司空曙"
  }, {
    "title": "送郑况往淮南",
    "content": "西楚见南关，苍苍落日间。|云离大雷树，潮入秣陵山。|登戍因高望，停桡放溜闲。|陈公有贤榻，君去岂空还。",
    "authors": "司空曙"
  }, {
    "title": "题江陵临沙驿楼",
    "content": "江天清更愁，风柳入江楼。|雁惜楚山晚，蝉知秦树秋。|凄凉多独醉，零落半同游。|岂复平生意，苍然兰杜洲。",
    "authors": "司空曙"
  }, {
    "title": "新蝉",
    "content": "今朝蝉忽鸣，迁客若为情。|便觉一年老，能令万感生。|微风方满树，落日稍沈城。|为问同怀者，凄凉听几声。",
    "authors": "司空曙"
  }, {
    "title": "送张弋",
    "content": "拥櫂江天旷，苍然下郢城。|冰霜葭菼变，云泽鹧鸪鸣。|酒倦临流醉，人逢置榻迎。|尝闻藉东观，不独鲁诸生。",
    "authors": "司空曙"
  }, {
    "title": "送僧无言归山",
    "content": "袈裟出尘外，山径几盘缘。|人到白云树，鹤沈青草田。|龛泉朝请盥，松籁夜和禅。|自昔闻多学，逍遥注一篇。",
    "authors": "司空曙"
  }, {
    "title": "和卢校书文若早入使院书事",
    "content": "解带独裴回，秋风如水来。|轩墀湿繁露，琴几拂轻埃。|晨鸟犹在叶，夕虫余囗苔。|苍然发高兴，相仰坐难陪。",
    "authors": "司空曙"
  }, {
    "title": "送史泽之长沙",
    "content": "谢朓怀西府，单车触火云。|野蕉依戍客，庙竹暎湘君。|梦渚巴山断，长沙楚路分。|一杯从别后，风月不相闻。",
    "authors": "司空曙"
  }, {
    "title": "田家",
    "content": "田家喜雨足，邻老相招携。|泉溢沟塍坏，麦高桑柘低。|呼儿催放犊，宿客待烹鸡。|搔首蓬门下，如将轩冕齐。",
    "authors": "司空曙"
  }, {
    "title": "送卢堪",
    "content": "羁贫不易去，此日始西东。|旅舍秋霖叶，行人寒草风。|酒醒余恨在，野饯暂游同。|莫使祢生刺，空留怀袖中。",
    "authors": "司空曙"
  }, {
    "title": "送柳震入蜀",
    "content": "粉堞连青气，喧喧杂万家。|夷人祠竹节，蜀鸟乳桐花。|酒报新丰景，琴迎抵峡斜。|多闻滞游客，不似在天涯。",
    "authors": "司空曙"
  }, {
    "title": "送李嘉祐正字括图书兼往扬州觐省",
    "content": "不事兰台贵，全多韦带风。|儒官比刘向，使者得陈农。|晚烧平芜外，朝阳叠浪东。|归来喜调膳，寒笋出林中。",
    "authors": "司空曙"
  }, {
    "title": "送刘侍御",
    "content": "狱成收夜烛，整豸出登车。|黄叶辞荆楚，青山背汉初。|早朝新羽卫，晚下步徒胥。|应念长沙谪，思乡不食鱼。",
    "authors": "司空曙"
  }, {
    "title": "送庞判官赴黔中",
    "content": "天远风烟异，西南见一方。|乱山来蜀道，诸水出辰阳。|堆案青油暮，看棋画角长。|论文谁可制，记室有何郎。",
    "authors": "司空曙"
  }, {
    "title": "送人游岭南",
    "content": "万里南游客，交州见柳条。|逢迎人易合，时日酒能消。|浪晓浮青雀，风温解黑貂。|囊金如未足，莫恨故乡遥。",
    "authors": "司空曙"
  }, {
    "title": "送曹同椅",
    "content": "青春三十余，众艺尽无如。|中散诗传画，将军扇续书。|楚田晴下雁，江日暖游鱼。|惆怅空相送，欢游自此疏。",
    "authors": "司空曙"
  }, {
    "title": "送鄂州张别驾襄阳觐省",
    "content": "苍苍岘亭路，腊月汉阳春。|带雪半山寺，行沙隔水人。|王祥因就宦，莱子不违亲。|正恨殊乡别，千条楚柳新。",
    "authors": "司空曙"
  }, {
    "title": "送魏季羔游长沙觐兄",
    "content": "芦荻湘江水，萧萧万里秋。|鹤高看迥野，蝉远入中流。|访友多成滞，携家不厌游。|惠连仍有作，知得从兄酬。",
    "authors": "司空曙"
  }, {
    "title": "杂言",
    "content": "伏余西景移，风雨洒轻\uD86C\uDD28。|燕拂青芜地，蝉鸣红叶枝。",
    "authors": "司空曙"
  }, {
    "title": "玩花与卫象同醉",
    "content": "衰鬓千茎雪，他乡一树花。|今朝与君醉，忘却在长沙。",
    "authors": "司空曙"
  }, {
    "title": "送王尊师归湖州",
    "content": "烟芜满洞青山遶，幢节飘空紫凤飞。|金阙乍看迎日丽，玉箫遥听隔花微。|多开石髓供调膳，时御霓裳奉易衣。|莫学辽东华表上，千年始欲一回归。",
    "authors": "司空曙"
  }, {
    "title": "九日洛东亭",
    "content": "风息斜阳尽，游人曲落间。|采花因覆酒，行草转看山。|柳散新霜下，天晴早雁还。|伤秋非骑省，玄发白成斑。",
    "authors": "司空曙"
  }, {
    "title": "九日送人",
    "content": "送人冠獬豸，值节佩茱萸。|均覆征三壤，登车出五湖。|水风凄落日，岸叶飒衰芜。|自恨尘中使，何因在路隅。",
    "authors": "司空曙"
  }, {
    "title": "哭王注",
    "content": "已叹漳滨卧，何言驻隙难。|异才伤促短，诸友哭门阑。|古道松声暮，荒阡草色寒。|延陵今葬子，空使鲁人观。",
    "authors": "司空曙"
  }, {
    "title": "遇谷口道士",
    "content": "一见林中客，闲知州县劳。|白云秋色远，苍岭夕阳高。|自说名因石，谁逢手种桃。|丹经傥相授，何用恋青袍。",
    "authors": "司空曙"
  }, {
    "title": "喜外弟卢纶见宿",
    "content": "静夜四无邻，荒居旧业贫。|雨中黄叶树，灯下白头人。|以我独沈久，愧君相见频。|平生自有分，况是蔡家亲。",
    "authors": "司空曙"
  }, {
    "title": "深上人见访忆李端",
    "content": "雁稀秋色尽，落日对寒山。|避事多称疾，留僧独闭关。|心归尘俗外，道胜有无间。|仍忆东林友，相期久不还。",
    "authors": "司空曙"
  }, {
    "title": "宿青龙寺故昙上人院",
    "content": "年深宫院在，旧客自相逢。|闭户临寒竹，无人有夜钟。|降龙今已去，巢鹤竟何从。|坐见繁星晓，凄凉识旧峰。",
    "authors": "司空曙"
  }, {
    "title": "送张炼师还峨嵋山",
    "content": "太一天坛天柱西，垂萝为幌石为梯。|前登灵境青霄绝，下视人间白日低。|松籁万声和管磐，丹光五色杂虹蜺。|春山一入寻无路，鸟响烟深水满溪。",
    "authors": "司空曙"
  }, {
    "title": "逢江客问南中故人因以诗寄",
    "content": "南客何时去，相逢问故人。|望乡空泪落，嗜酒转家贫。|疏懒辞微禄，东西任老身。|上楼多看月，临水共伤春。|五柳终期隐，双鸥自可亲。|应怜折腰吏，冉冉在风尘。",
    "authors": "司空曙"
  }, {
    "title": "送皋法师",
    "content": "江草知寒柳半衰，行吟怨别独迟迟。|何人讲席投如意，唯有东林远法师。",
    "authors": "司空曙"
  }, {
    "title": "送郑佶归洛阳",
    "content": "苍苍楚色水云间，一醉春风送尔还。|何处乡心最堪羡，汝南初见洛阳山。",
    "authors": "司空曙"
  }, {
    "title": "分流水",
    "content": "古时愁别泪，滴作分流水。|日夜东西流，分流几千里。|通塞两不见，波澜各自起。|与君相背飞，去去心如此。",
    "authors": "司空曙"
  }, {
    "title": "和耿拾遗元日观早朝",
    "content": "元日争朝阙，奔流若会溟。|路尘和薄雾，骑火接低星。|门响双鱼钥，车喧百子铃。|冕旒当翠殿，幢戟满彤庭。|积岁方编瑞，乘春即省刑。|大官陈禹玉，司历献尧蓂。|寿酒三觞退，箫韶九奏停。|太阳开物象，霈泽及生灵。|南陌高山碧，东方晓气青。|自怜扬子贱，归草太玄经。",
    "authors": "司空曙"
  }, {
    "title": "塞下曲",
    "content": "寒柳接胡桑，军门向大荒。|幕营随月魄，兵气长星芒。|横吹催春酒，重裘隔夜霜。|冰开不防虏，青草满辽阳。",
    "authors": "司空曙"
  }, {
    "title": "关山月",
    "content": "苍茫明月上，夜久光如积。|野幕冷胡霜，关楼宿边客。|陇头秋露暗，碛外寒沙白。|唯有故乡人，霑裳此闻笛。",
    "authors": "司空曙"
  }, {
    "title": "御制雨后出城观览敕朝臣已下属和",
    "content": "上上开鹑野，师师出凤城。|因知圣主念，得遂老农情。|陇麦垂秋合，郊尘得雨清。|时新荐玄祖，岁足富苍生。|却马川原静，闻鸡水土平。|薰弦歌舜德，和鼎致尧名。|览物欣多稼，垂衣御大明。|史官何所录，称瑞满天京。",
    "authors": "司空曙"
  }, {
    "title": "奉和常舍人晚秋集贤院即事寄徐薛二侍郎",
    "content": "蔼蔼凤凰宫，兰台玉署通。|夜霜凝树羽，朝日照相风。|官附三台贵，儒开百氏宗。|司言陈禹命，侍讲发尧聪。|香卷青编内，铅分绿字中。|缀签从太史，锵佩揖群公。|池接天泉碧，林交御果红。|寒龟登故叶，秋蝶恋疏藂。|颜谢征文并，锺裴直事同。|离群惊海鹤，属思怨江枫。|地远姑苏外，山长越绝东。|惭当哲匠后，下曲本难工。",
    "authors": "司空曙"
  }, {
    "title": "题鲜于秋林园",
    "content": "雨后园林好，幽行迥野通。|远山芳草外，流水落花中。|客醉悠悠惯，莺啼处处同。|夕阳自一望，日暮杜陵东。",
    "authors": "司空曙"
  }, {
    "title": "登秦岭",
    "content": "南登秦岭头，回首始堪忧。|汉阙青门远，商山蓝水流。|三湘迁客去，九陌故人游。|从此思乡泪，双垂不复收。",
    "authors": "司空曙"
  }, {
    "title": "独游寄卫长林",
    "content": "草绿春阳动，迟迟泽畔游。|恋花同野蝶，爱水剧江鸥。|身外唯须醉，人间尽是愁。|那知鸣玉者，不羡卖瓜侯。",
    "authors": "司空曙"
  }, {
    "title": "望水",
    "content": "高楼晴见水，楚色霭相和。|野极空如练，天遥不辨波。|永无人迹到，时有鸟行过。|况是苍茫外，残阳照最多。",
    "authors": "司空曙"
  }, {
    "title": "望商山路",
    "content": "南见青山道，依然去国时。|已甘长避地，谁料有还期。|雨霁残阳薄，人愁独望迟。|空残华发在，前事不堪思。",
    "authors": "司空曙"
  }, {
    "title": "题落叶",
    "content": "霜景催危叶，今朝半树空。|萧条故国异，零落旅人同。|飒岸浮寒水，依堦拥夜虫。|随风偏可羡，得到洛阳宫。",
    "authors": "司空曙"
  }, {
    "title": "寄准上人",
    "content": "昨闻归旧寺，暂别欲经年。|樵客应同步，邻僧定伴禅。|后峰秋有雪，远涧夜鸣泉。|偶与支公论，人间自共传。",
    "authors": "司空曙"
  }, {
    "title": "送况上人还荆州因寄卫侍御象",
    "content": "惠持游蜀久，策杖欲西还。|共别此宵月，独归何处山。|对鸥沙草畔，洗足野云间。|知有玄晖会，斋心受八关。",
    "authors": "司空曙"
  }, {
    "title": "别卢纶",
    "content": "有月多共赏，无秋不共悲。|如何与君别，又是菊黄时。",
    "authors": "司空曙"
  }, {
    "title": "雪二首 一",
    "content": "乐游春苑望鹅毛，宫殿如星树似毫。|漫漫一川横渭水，太阳初出五陵高。",
    "authors": "司空曙"
  }, {
    "title": "雪二首 二",
    "content": "王屋南崖见洛城，石龛松寺上方平。|半山槲叶当窗下，一夜曾闻雪打声。",
    "authors": "司空曙"
  }, {
    "title": "酬卫长林岁日见呈",
    "content": "地暖雪花摧，天春斗柄回。|朱泥一丸药，柏叶万年杯。|旅雁辞人去，繁霜满镜来。|今朝彩盘上，神燕不须雷。",
    "authors": "司空曙"
  }, {
    "title": "杜鹃行",
    "content": "古时杜宇称望帝，魂作杜鹃何微细。|跳枝窜叶树木中，抢翔瞥捩雌随雄。|毛衣惨黑自憔悴，众鸟安肯相尊崇。|隳形不敢栖华屋，短翮唯愿巢深丛。|穿皮啄朽觜欲秃，苦饥始得食一虫。|谁言养雏不自哺，此语亦足为愚蒙。|声音咽哕若有谓，号啼略与婴儿同。|口干垂血转迫促，似欲上诉于苍穹。|蜀人闻之皆起立，至今相效传遗风。|乃知变化不可穷，岂知昔日居深宫，嫔妃左右如花红。",
    "authors": "司空曙"
  }, {
    "title": "寄胡居士",
    "content": "日暖风微南陌头，青田红树起春愁。|伯劳相逐行人别，岐路空归野水流。|遍地寻僧同看雪，谁期载酒共登楼。|为言惆怅嵩阳寺，明月高松应独游。",
    "authors": "司空曙"
  }, {
    "title": "寒塘",
    "content": "晓发梳临水，寒塘坐见秋。|乡心正无限，一雁度南楼。",
    "authors": "司空曙"
  }, {
    "title": "为李魏公赋谢汧公",
    "content": "白雪高吟际，青霄远望中。|谁言路遐旷，宫征暗相通。",
    "authors": "司空曙"
  }, {
    "title": "梁城老人怨",
    "content": "朝为耕钟人，暮作刀枪鬼。|相看父子血，共染城壕水。",
    "authors": "司空曙"
  }, {
    "title": "扬州选蒙相公赏判雪后呈上",
    "content": "自得山公许，休畊海上田。|惭看长史传，欲弃钓鱼船。|穷巷殷忧日，芜城雨雪天。|此时瞻相府，心事比旌悬。",
    "authors": "崔峒"
  }, {
    "title": "客舍书情寄赵中丞",
    "content": "东楚复西秦，浮云类此身。|关山劳策蹇，僮仆惯投人。|孤客来千里，全家托四邻。|生涯难自料，中夜问[情亲]。",
    "authors": "崔峒"
  }, {
    "title": "客舍有怀因呈诸在事",
    "content": "读书常苦节，待诏岂辞贫。|暮雪犹驱马，晡飡又寄人。|愁来占吉梦，老去惜良辰。|延首平津阁，家山日已春。",
    "authors": "崔峒"
  }, {
    "title": "书怀寄杨郭李王判官",
    "content": "惯作云林客，因成懒漫人。|吏欺从政拙，妻笑理家贫。|李郭应时望，王杨入幕频。|从容丞相阁，知忆故园春。",
    "authors": "崔峒"
  }, {
    "title": "奉和给事寓直",
    "content": "桂枝家共折，鸡树代相传。|忝向鸾台下，仍看雁影连。|夜闲方步月，漏尽欲朝天。|知去丹墀近，明王许荐贤。",
    "authors": "崔峒"
  }, {
    "title": "初入集贤院赠李献仁",
    "content": "燕代官初罢，江湖路便分。|九迁从命薄，四十幸人闻。|迹愧趋丹禁，身曾系白云。|何由返沧海，昨日谒明君。",
    "authors": "崔峒"
  }, {
    "title": "酬李补阙雨中寄赠",
    "content": "十年随马宿，几度受人恩。|白发还乡井，微官有子孙。|竹窗寒雨滴，苦砌夜虫喧。|独愧东垣友，新诗慰旅魂。",
    "authors": "崔峒"
  }, {
    "title": "初除拾遗酬丘二十二见寄",
    "content": "江海久垂纶，朝衣忽挂身。|丹墀初谒帝，白发免羞人。|才愧文章士，名当谏诤臣。|空余荐贤分，不敢负交亲。",
    "authors": "崔峒"
  }, {
    "title": "刘展下判官相招以诗答之",
    "content": "国有非常宠，家承异姓勋。|背恩惭皎日，不义若浮云。|但使忠贞在，甘从玉石焚。|窜身如有地，梦寐见明君。",
    "authors": "崔峒"
  }, {
    "title": "送侯山人赴会稽",
    "content": "仙客辞萝月，东来就一官。|且归沧海住，犹向白云看。|猿叫江天暮，虫声野浦寒。|时游镜湖里，为我把鱼竿。",
    "authors": "崔峒"
  }, {
    "title": "宿禅智寺上方演大师院",
    "content": "石林高几许，金刹在中峰。|白日空山梵，清霜后夜钟。|竹窗回翠壁，苔径入寒松。|幸接无生法，疑心怯所从。",
    "authors": "崔峒"
  }, {
    "title": "题空山人石室",
    "content": "早晚悟无生，头陀不到城。|云山知夏腊，猿鸟见修行。|地僻无溪路，人寻逐水声。|年年深谷里，谁识远公名。",
    "authors": "崔峒"
  }, {
    "title": "登蒋山开善寺",
    "content": "山殿秋云里，香烟出翠微。|客寻朝磬至，僧背夕阳归。|下界千门见，前朝万事非。|看心兼送目，葭菼暮依依。",
    "authors": "崔峒"
  }, {
    "title": "题崇福寺禅院",
    "content": "僧家竟何事，扫地与焚香。|清磬度山翠，闲云来竹房。|身心尘外远，岁月坐中长。|向晚禅堂掩，无人空夕阳。",
    "authors": "崔峒"
  }, {
    "title": "秋晚送丹徒许明府赴上国因寄江南故人",
    "content": "秋暮之彭泽，篱花远近逢。|君书前日至，别后此时重。|寒夜江边月，晴天海上峰。|还知南地客，招引住新丰。",
    "authors": "崔峒"
  }, {
    "title": "送薛仲方归扬州",
    "content": "佳句应无敌，贞心不有猜。|惭为丈人行，怯见后生才。|泛舸贪斜月，浮桡值早梅。|绿杨新过雨，芳草待君来。",
    "authors": "崔峒"
  }, {
    "title": "送韦员外还京",
    "content": "十年离乱后，此去若为情。|春晚香山绿，人稀豫水清。|野陂看独树，关路逐残莺。|前殿朝明主，应怜白发生。",
    "authors": "崔峒"
  }, {
    "title": "润州送友人",
    "content": "见君还此地，洒泪向江边。|国士劳相问，家书无处传。|荒城胡马迹，塞木戍人烟。|一路堪愁思，孤舟何渺然。",
    "authors": "崔峒"
  }, {
    "title": "送张芬东归",
    "content": "喧喧五衢上，鞍马自驱驰。|落日临阡陌，贫交欲别离。|早知时事异，堪与世人随。|握手将何赠，君心我独知。",
    "authors": "崔峒"
  }, {
    "title": "送苏修游上饶",
    "content": "爱尔无羁束，云山恣意过。|一身随远岫，孤棹任轻波。|世事关情少，渔家寄宿多。|芦花浅淡处，江月奈人何。",
    "authors": "崔峒"
  }, {
    "title": "送陆明府之盱眙",
    "content": "陶令之官去，穷愁惨别魂。|白烟横海戍，红叶下淮村。|澹浪摇山郭，平芜到县门。|政成堪吏隐，免负府公恩。",
    "authors": "崔峒"
  }, {
    "title": "江南回逢赵曜因送任十一赴交城主簿",
    "content": "江上长相忆，因高北望看。|不知携老幼，何处度艰难。|屈指同人尽，伤心故里残。|遥怜驱匹马，白首到微官。",
    "authors": "崔峒"
  }, {
    "title": "送薛良史往越州谒从叔",
    "content": "辞家年已久，与子分偏深。|易得相思泪，难为欲别心。|孤云随浦口，几日到山阴。|遥想兰亭下，清风满竹林。",
    "authors": "崔峒"
  }, {
    "title": "送丘二十二之苏州",
    "content": "积水与寒烟，嘉禾路几千。|孤猿啼海岛，群雁起湖田。|曾见长洲苑，尝闻大雅篇。|却将封事去，知尔爱闲眠。",
    "authors": "崔峒"
  }, {
    "title": "登润州芙蓉楼",
    "content": "上古人何在，东流水不归。|往来潮有信，朝暮事成非。|烟树临沙静，云帆入海稀。|郡楼多逸兴，良牧谢玄晖。",
    "authors": "崔峒"
  }, {
    "title": "江上书怀",
    "content": "骨肉天涯别，江山日落时。|泪流襟上血，发变镜中丝。|胡越书难到，存亡梦岂知。|登高回首罢，形影自相随。",
    "authors": "崔峒"
  }, {
    "title": "春日忆姚氏外甥",
    "content": "离乱人相失，春秋雁自飞。|祗缘行路远，未必寄书稀。|二月花无数，频年意有违。|落晖看过后，独坐泪沾衣。",
    "authors": "崔峒"
  }, {
    "title": "送真上人还兰若",
    "content": "得道云林久，年深暂一归。|出山逢世乱，乞食觉人稀。|半偈初传法，中峰又掩扉。|爱憎应不染，尘俗自依依。",
    "authors": "崔峒"
  }, {
    "title": "润州送师弟自江夏往台州",
    "content": "远客乘流去，孤帆向夜开。|春风江上使，前日汉阳来。|别路犹千里，离心重一杯。|剡溪木未落，羡尔过天台。",
    "authors": "崔峒"
  }, {
    "title": "送李道士归山",
    "content": "秋城临古路，城上望君还。|旷野入寒草，独行随远山。|授人鸿宝内，将犬白云间。|早晚烧丹罢，遥知冰雪寒。",
    "authors": "崔峒"
  }, {
    "title": "宿江西窦主簿厅",
    "content": "广庭方缓步，星汉话中移。|月满关山道，乌啼霜树枝。|时艰难会合，年长重亲知。|前事成金石，凄然泪欲垂。",
    "authors": "崔峒"
  }, {
    "title": "喜逢妻弟郑损因送入京",
    "content": "乱后自江城，相逢喜复惊。|为经多载别，欲问小时名。|对酒悲前事，论文畏后生。|遥知盈卷轴，纸贵在江城。",
    "authors": "崔峒"
  }, {
    "title": "咏门下画小松上元王杜三相公",
    "content": "昔闻生涧底，今见起毫端。|众草此时没，何人知岁寒。|岂能裨栋宇，且贵出门阑。|只在丹青意，凌云也不难。",
    "authors": "崔峒"
  }, {
    "title": "寄上礼部李侍郎",
    "content": "吴楚相逢处，江湖共泛时。|任风舟去远，待月酒行迟。|白发常同欢，青云本要期。|贵来君却少，秋至老偏悲。|玉佩明朝盛，苍苔陋巷滋。|追寻恨无路，唯有梦相思。",
    "authors": "崔峒"
  }, {
    "title": "书情寄上苏州韦使君兼呈吴县李明府",
    "content": "数年湖上谢浮名，竹杖纱巾遂性情。|云外有时逢寺宿，日西无事傍江行。|陶潜县里看花发，庾亮楼中对月明。|谁念献书来万里，君王深在九重城。",
    "authors": "崔峒"
  }, {
    "title": "题桐庐李明府官舍",
    "content": "讼堂寂寂对烟霞，五柳门前聚晓鸦。|流水声中视公事，寒山影里见人家。|观风竞美新为政，计日还知旧触邪。|可惜陶潜无限酒，不逢篱菊正开花。",
    "authors": "崔峒"
  }, {
    "title": "赠窦十九",
    "content": "灵台暮宿意多违，木落花开羡客归。|江海几时传锦字，风尘不觉化缁衣。|山阳会里同人少，灞曲农时故老稀。|幸得汉皇容直谏，怜君未遇觉人非。",
    "authors": "崔峒"
  }, {
    "title": "虔州见郑表新诗因以寄赠",
    "content": "梅花岭里见新诗，感激情深过楚词。|平子四愁今莫比，休文八咏自同时。|萍乡露冕真堪惜，凤沼鸣珂已讶迟。|才子风流定难见，湖南春草但相思。",
    "authors": "崔峒"
  }, {
    "title": "赠元秘书",
    "content": "旧书稍稍出风尘，孤客逢秋感此身。|秦地谬为门下客，淮阴徒笑市中人。|也闻阮籍寻常醉，见说陈平不久贫。|幸有故人茅屋在，更将心事问情亲。",
    "authors": "崔峒"
  }, {
    "title": "送韦八少府判官归东京",
    "content": "玄成世业紫真官，文似相如貌胜潘。|鸿雁南飞人独去，云山一别岁将阑。|清淮水急桑林晚，古驿霜多柿叶寒。|琼树相思何日见，银钩数字莫为难。",
    "authors": "崔峒"
  }, {
    "title": "送冯八将军奏事毕归滑台幕府",
    "content": "王门别后到沧洲，帝里相逢俱白头。|自欢马卿常带疾，还嗟李广不封侯。|棠梨宫里瞻龙衮，细柳营中著虎裘。|想到滑台桑叶落，黄河东注杏园秋。",
    "authors": "崔峒"
  }, {
    "title": "送王侍御佐婺州",
    "content": "闻君作尉向江潭，吴越风烟到自谙。|客路寻常经竹径，人家大底傍山岚。|缘溪花木偏宜远，避地衣冠尽向南。|惟有夜猿啼海树，思乡望北意难堪。",
    "authors": "崔峒"
  }, {
    "title": "越中送王使君赴江华",
    "content": "皂盖春风自越溪，独寻芳树桂阳西。|远水浮云随马去，空山弱筿向云低。|遥知异政荆门北，旧许新诗康乐齐。|万里相思在何处，九疑残雪白猿啼。",
    "authors": "崔峒"
  }, {
    "title": "送皇甫冉往白田",
    "content": "江边尽日雉鸣飞，君向白田何日归。|楚地蒹葭连海迥，隋朝杨柳映堤稀。|津楼故市无行客，山馆空庭闭落晖。|试问疲人与征战，使君双泪定沾衣。",
    "authors": "崔峒"
  }, {
    "title": "题兰若",
    "content": "绝顶茅庵老此生，寒云孤木独经行。|世人那得知幽迳，遥向青峰礼磬声。",
    "authors": "崔峒"
  }, {
    "title": "送贺兰广赴选",
    "content": "而今用武尔攻文，流辈干时独卧云。|白发青袍趋会府，定应衡镜却惭君。",
    "authors": "崔峒"
  }, {
    "title": "清江曲内一绝",
    "content": "八月长江去浪平，片帆一道带风轻。|极目不分天水色，南山南是岳阳城。",
    "authors": "崔峒"
  }, {
    "title": "武康郭外望许纬先生山居",
    "content": "湖上千峰带落晖，白云开处见柴扉。|松门一迳仍生草，应是仙人向郭稀。",
    "authors": "崔峒"
  }, {
    "title": "送司空曙之苏州",
    "content": "盘门吴旧地，蝉尽草秋时。|归国人皆久，移家君独迟。|广陵经水宿，建邺有僧期。|若到西霞寺，应看江总碑。",
    "authors": "苗发"
  }, {
    "title": "送孙德谕罢官往黔州",
    "content": "中岁分符典石城，两朝趋陛谒承明。|阙下昨承归老疏，天南今切去乡情。|亲知握手三秋别，几杖扶身万里行。|伯道暮年无嗣子，欲将家事托门生。",
    "authors": "苗发"
  }, {
    "title": "送归中丞使新罗册立吊祭",
    "content": "官称汉独坐，身是鲁诸生。|绝域通王制，穷天向水程。|岛中分万象，日处转双旌。|气积鱼龙窟，涛翻水浪声。|路长经岁去，海尽向山行。|复道殊方礼，人瞻汉使荣。",
    "authors": "吉中孚"
  }, {
    "title": "咏被中绣鞋",
    "content": "云里蟾钩落凤窝，玉郎沈醉也摩挲。|陈王当日风流减，只向波间见袜罗。",
    "authors": "夏侯审"
  }, {
    "title": "行路难",
    "content": "行客满长路，路长良足哀。|白日持角弓，射人而取财。|千金谁家子，纷纷死黄埃。|见者不敢言，言者不得回。|家人各望归，岂知长不来。",
    "authors": "王烈"
  }, {
    "title": "雪",
    "content": "雪飞当梦蝶，风度几惊人。|半夜一窗晓，平明千树春。|花园应失路，白屋忽为邻。|散入仙厨里，还如云母尘。",
    "authors": "王烈"
  }, {
    "title": "酬崔峒",
    "content": "徇世甘长往，逢时忝一官。|欲朝青琐去，羞向白云看。|荣宠无心易，艰危抗节难。|思君写怀抱，非敢和幽兰。",
    "authors": "王烈"
  }, {
    "title": "塞上曲二首 一",
    "content": "红颜岁岁老金微，砂碛年年卧铁衣。|白草城中春不入，黄花戍上雁长飞。",
    "authors": "王烈"
  }, {
    "title": "塞上曲二首 二",
    "content": "孤城夕对戍楼闲，回合青冥万仞山。|明镜不须生白发，风沙自解老红颜。",
    "authors": "王烈"
  }, {
    "title": "伤李端",
    "content": "才子浮生促，泉台此路赊。|官卑扬执戟，年少贾长沙。|人去门栖\uD86D\uDEF3，灾成酒误虵。|唯余封禅草，留在茂陵家。",
    "authors": "卫象"
  }, {
    "title": "古词",
    "content": "鹊血雕弓湿未干，䴙鹈新淬剑光寒。|辽东老将鬓成雪，犹向旄头夜夜看。",
    "authors": "卫象"
  }, {
    "title": "晴江秋望",
    "content": "八月长江万里晴，千帆一道带风轻。|尽日不分天水色，洞庭南是岳阳城。",
    "authors": "崔季卿"
  }, {
    "title": "赠兄",
    "content": "洛阳纸价因兄贵，蜀地红笺为弟贫。|南北东西九千里，除兄与弟更无人。",
    "authors": "何兆"
  }, {
    "title": "玉蘂花",
    "content": "羽车潜下玉龟山，尘世何缘睹蕣颜。|惟有多情天上雪，好风吹上绿云鬟。",
    "authors": "何兆"
  }, {
    "title": "句",
    "content": "芙蓉十二池心漏，薝卜三千灌顶香。",
    "authors": "何兆"
  }, {
    "title": "严陵滩下寄常建",
    "content": "日入溪水静，寻真此亦难。|乃知沧洲人，道成仍钓竿。|漾檝乘微月，振衣生早寒。|纷吾成独往，自速耽考槃。|已息汉阴诮，且同濠上观。|旷然心无涯，谁问容膝安。",
    "authors": "奚贾"
  }, {
    "title": "谒李尊师",
    "content": "万物返常性，惟道贵自然。|先生容其微，隐几为列仙。|炼魄闭琼户，养毛飞洞天。|将知逍遥久，得道无岁年。",
    "authors": "奚贾"
  }, {
    "title": "寻许山人亭子",
    "content": "桃源若远近，渔子櫂轻舟。|川路行难尽，人家到渐幽。|山禽拂席起，溪水入庭流。|君是何年隐，如今成白头。",
    "authors": "奚贾"
  }, {
    "title": "句",
    "content": "眠涧花自落，步林鸟不飞。|谿谷何萧条，日入人独行。|落日下平楚，孤烟生洞庭。",
    "authors": "奚贾"
  }, {
    "title": "富阳南楼望浙江风起",
    "content": "南楼渚风起，树杪见沧波。|稍觉征帆上，萧萧暮雨多。|沙洲殊未极，云水更相和。|欲问任公子，垂纶意若何。",
    "authors": "张南史"
  }, {
    "title": "奉酬李舍人秋日寓直见寄",
    "content": "秋日金华直，遥知玉佩清。|九重门更肃，五色诏初成。|槐落宫中影，鸿高苑外声。|翻从魏阙下，江海寄幽情。",
    "authors": "张南史"
  }, {
    "title": "同韩侍郎秋朝使院",
    "content": "重门启曙关，一叶报秋还。|露井桐柯湿，风庭鹤翅闲。|忘情簪白笔，假梦入青山。|惆怅祗应此，难裁语默间。",
    "authors": "张南史"
  }, {
    "title": "送朱大游塞",
    "content": "岁暮一为别，江湖聊自宽。|且无人事处，谁谓客行难。|郢曲怜公子，吴州忆伯鸾。|苍苍远山际，松柏独宜寒。",
    "authors": "张南史"
  }, {
    "title": "送郑录事赴太原",
    "content": "叹息不相见，红颜今白头。|重为西候别，方起北风愁。|六月胡天冷，双城汾水流。|卢谌即故吏，还复向幷州。",
    "authors": "张南史"
  }, {
    "title": "送余赞善使还赴薛尚书幕",
    "content": "音书不可论，河塞雪纷纷。|雁足期苏武，狐裘见薛君。|城池通紫陌，鞍马入黄云。|远棹漳渠水，平流几处分。",
    "authors": "张南史"
  }, {
    "title": "送李侍御入茅山采药",
    "content": "苦县家风在，茅山道录传。|聊听骢马使，却就紫阳仙。|江海生岐路，云霞入洞天。|莫令千岁鹤，飞到草堂前。",
    "authors": "张南史"
  }, {
    "title": "寄中书李舍人",
    "content": "昨宵凄断处，对月与临风。|鹤病三江上，兰衰百草中。|题诗随谢客，饮酒寄黄翁。|早岁心相待，还因贵贱同。",
    "authors": "张南史"
  }, {
    "title": "和崔中丞中秋月",
    "content": "秋夜月偏明，西楼独有情。|千家看露湿，万里觉天清。|映水金波动，衔山桂树生。|不知飞鹊意，何用此时惊。",
    "authors": "张南史"
  }, {
    "title": "西陵怀灵一上人兼寄朱放",
    "content": "淮海风涛起，江关忧思长。|同悲鹊遶树，独坐雁随阳。|山晚云藏雪，汀寒月照霜。|由来濯缨处，渔父爱沧浪。",
    "authors": "张南史"
  }, {
    "title": "寄静虚上人云门",
    "content": "寒日白云里，法侣自提携。|竹径通城下，松门隔水西。|方同沃洲去，不自武陵迷。|髣髴心疑处，高峰是会稽。",
    "authors": "张南史"
  }, {
    "title": "送司空十四北游宋州",
    "content": "九拒危城下，萧条送尔归。|寒风吹画角，暮雪犯征衣。|道里犹成间，亲朋重与违。|白云愁欲断，看入大梁飞。",
    "authors": "张南史"
  }, {
    "title": "殷卿宅夜宴",
    "content": "日暗城乌宿，天寒枥马嘶。|词人留上客，妓女出中闺。|积雪连灯照，回廊映竹迷。|太常今夜宴，谁不醉如泥。",
    "authors": "张南史"
  }, {
    "title": "宣城雪后还望郡中寄孟侍御",
    "content": "腊后年华变，关西驿骑遥。|塞鸿连暮雪，江柳动寒条。|山水还鄣郡，图书入汉朝。|高楼非别处，故使百忧销。",
    "authors": "张南史"
  }, {
    "title": "独孤常州北亭",
    "content": "北洫敞高明，凭轩见野情。|朝回五马迹，更胜百花名。|海树凝烟远，湖田见鹤清。|云光侵素壁，水影荡闲楹。|俗赖褰帷谒，人欢倒屣迎。|始能崇结构，独有谢宣城。",
    "authors": "张南史"
  }, {
    "title": "早春书事奉寄中书李舍人",
    "content": "儒服山东士，衡门洛下居。|风尘游上路，简册委空庐。|戎马生郊日，贤人避地初。|窜身初浩荡，投迹岂踌躇。|翠羽怜穷鸟，琼枝顾散樗。|还令亲道术，倒欲混樵渔。|敝缊袍多补，飞蓬鬓少梳。|诵诗陪贾谊，酌酒伴应璩。|鹤膝兵家备，凫茨俭岁储。|泊舟依野水，开迳接园蔬。|暂阅新山泽，长怀故里闾。|思贤乘朗月，览古到荒墟。|在竹惭充箭，为兰幸免锄。|那堪闻相府，更遣诣公车。|蹇足终难进，嚬眉竟未舒。|事从因病止，生寄负恩余。|不见神仙久，无由鄙吝祛。|帝庭张礼乐，天阁绣簪裾。|日色浮青琐，香烟近玉除。|神清王子敬，气逐马相如。|铜漏时常静，金门步转徐。|唯看五字表，不记八行书。|宿昔投知己，周旋谢起予。|祇应高位隔，讵是故情疏。|为报周多士，须怜楚子虚。|一身从弃置，四节苦居诸。|柳发三条陌，花飞六辅渠。|灵盘浸沆瀣，龙首映储胥。|北海樽留客，西江水救鱼。|长安同日远，不敢咏归欤。",
    "authors": "张南史"
  }, {
    "title": "陆胜宅秋暮雨中探韵同作",
    "content": "同人永日自相将，深竹闲园偶辟疆。|已被秋风教忆鲙，更闻寒雨劝飞觞。|归心莫问三江水，旅服徒沾九日霜。|醉里欲寻骑马路，萧条几处有垂杨。",
    "authors": "张南史"
  }, {
    "title": "春日道中寄孟侍御",
    "content": "春来游子傍归路，时有白云遮独行。|水流乱赴石潭响，花开不知山树名。|谁家鱼网求鲜食，几处人烟事火耕。|昨日已尝村酒熟，一杯思与孟嘉倾。",
    "authors": "张南史"
  }, {
    "title": "江北春望赠皇甫补阙",
    "content": "闲园柳绿井桃红，野径荒墟左右通。|清迥独连江水北，芳菲更似洛城东。|时看雨歇人归岫，每觉潮来树起风。|闻道金门堪避世，何须身与海鸥同。",
    "authors": "张南史"
  }, {
    "title": "酬张二仓曹杨子闲居见寄兼呈韩郎中左补阙皇甫冉",
    "content": "孤云独鹤自悠悠，别后经年尚泊舟。|渔父致词相借问，仙郎能赋许依投。|折芳远计三春草，乘兴闲看万里流。|莫怪杜门频乞假，不堪扶病拜龙楼。",
    "authors": "张南史"
  }, {
    "title": "秋夜闻雁寄南十五兼呈空和尚",
    "content": "晚节闻君道趣深，结茅栽树近东林。|禅师几度曾摩顶，高士何年更发心。|北渚三更闻过雁，西城万木动寒砧。|不见支公与玄度，相思拥膝坐长吟。",
    "authors": "张南史"
  }, {
    "title": "雪",
    "content": "雪，雪。|花片，玉屑。|结阴风，凝暮节。|高岭虚晶，平原广洁。|初从云外飘，还向空中噎。|千门万户皆静，兽炭皮裘自热。|此时双舞洛阳人，谁悟郢中歌断绝。",
    "authors": "张南史"
  }, {
    "title": "月",
    "content": "月，月。|暂盈，还缺。|上虚空，生溟渤。|散彩无际，移轮不歇。|桂殿入西秦，菱歌映南越。|正看云雾秋卷，莫待关山晓没。|天涯地角不可寻，清光永夜何超忽。",
    "authors": "张南史"
  }, {
    "title": "泉",
    "content": "泉，泉。|色净，苔鲜。|石上激，云中悬。|津流竹树，脉乱山川。|扣玉千声应，含风百道连。|太液倂归池上，云阳旧出宫边。|北陵井深凿不到，我欲添泪作潺湲。",
    "authors": "张南史"
  }, {
    "title": "竹",
    "content": "竹，竹。|披山，连谷。|出东南，殊草木。|叶细枝动，霜停露宿。|成林处处云，抽笋年年玉。|天风乍起争韵，池水相涵更绿。|却寻庾信小园中，闲对数竿心自足。",
    "authors": "张南史"
  }, {
    "title": "花",
    "content": "花，花。|深浅，芬葩。|凝为雪，错为霞。|莺和蝶到，苑占宫遮。|已迷金谷路，频驻玉人车。|芳草欲陵芳树，东家半落西家。|愿得春风相伴去，一攀一折向天涯。",
    "authors": "张南史"
  }, {
    "title": "草",
    "content": "草，草。|折宜，看好。|满地生，催人老。|金殿玉砌，荒城古道。|青青千里遥，怅怅三春早。|每逢南北离别，乍逐东西倾倒。|一身本是山中人，聊与王孙慰怀抱。",
    "authors": "张南史"
  }, {
    "title": "送人",
    "content": "白日向西没，黄河复东流。|人生足着地，宁免四方游。|我行无返顾，祝子勿回头。|当须向前去，何用起离忧。|但恐无广路，平地作山丘。|令我车与马，欲疾反停留。|蜀客多积货，边人易封侯。|男儿恋家乡，欢乐为仇雠。|丁宁相劝勉，苦口幸无尤。|对面无相成，不如豺虎俦。|彼远不寄书，此寒莫寄裘。|与君俱绝迹，两念无因由。",
    "authors": "王建"
  }, {
    "title": "主人故亭",
    "content": "主人昔专城，城南起高亭。|贵与宾客游，工者夜不宁。|酒食宴圃人，栽接望早成。|经年使家僮，远道求异英。|郡中暂闲暇，遶树引诸生。|开泉浴山禽，为爱山中声。|世间事难保，一日各徂征。|死生不相及，花落实方荣。|我来至此中，守吏非本名。|重君昔为主，相与下马行。|旧岛日日摧，池水不复清。|岂无后人赏，所贵手自营。|浇酒向所思，风起如有灵。|此去不重来，重来伤我形。",
    "authors": "王建"
  }, {
    "title": "古从军",
    "content": "汉家逐单于，日没处河曲。|浮云道旁起，行子车下宿。|枪城围鼓角，毡帐依山谷。|马上悬壶浆，刀头分颊肉。|来时高堂上，父母亲结束。|回面不见家，风吹破衣服。|金疮在肢节，相与拔箭镞。|闻道西凉州，家家妇女哭。",
    "authors": "王建"
  }, {
    "title": "邯郸主人",
    "content": "远客无主人，夜投邯郸市。|飞蛾绕残烛，半夜人醉起。|垆边酒家女，遗我缃绮被。|合成双凤花，宛转不相离。|纵令颜色改，勿遣合欢异。|一念始为难，万金谁足贵。|门前长安道，去者如流水。|晨风群鸟翔，裴回别离此。",
    "authors": "王建"
  }, {
    "title": "泛水曲",
    "content": "载酒入烟浦，方舟泛绿波。|子酌我复饮，子饮我还歌。|莲深微路通，峰曲幽气多。|阅芳无留瞬，弄桂不停柯。|水上秋日鲜，西山碧峩峩。|兹欢良可贵，谁复更来过。",
    "authors": "王建"
  }, {
    "title": "江南杂体二首 一",
    "content": "江上风翛翛，竹间湘水流。|日夜桂花落，行人去悠悠。|复见离别处，虫声阴雨秋。",
    "authors": "王建"
  }, {
    "title": "江南杂体二首 二",
    "content": "处处江草绿，行人发潇湘。|潇湘回雁多，日夜思故乡。|春梦不知数，空山兰蕙芳。",
    "authors": "王建"
  }, {
    "title": "远征归",
    "content": "万里发辽阳，处处问家乡。|回车不淹辙，雨雪满衣裳。|行见日月疾，坐思道路长。|但令不征戍，暗镜生重光。",
    "authors": "王建"
  }, {
    "title": "思远人",
    "content": "妾思常悬悬，君行复绵绵。|征途向何处，碧海与青天。|岁久自有念，谁令长在边。|少年若不归，兰室如黄泉。",
    "authors": "王建"
  }, {
    "title": "伤近者不见",
    "content": "离人隔中庭，幸不为远征。|雕梁下有壁，闻语亦闻行。|天涯尚寄信，此处不传情。|君能并照水，形影自分明。",
    "authors": "王建"
  }, {
    "title": "元日早朝",
    "content": "大国礼乐备，万邦朝元正。|东方色未动，冠剑门已盈。|帝居在蓬莱，肃肃钟漏清。|将军领羽林，持戟巡宫城。|翠华皆宿陈，雪仗罗天兵。|庭燎远煌煌，旗上日月明。|圣人龙火衣，寝殿开旋扃。|龙楼横紫烟，宫女天中行。|六蕃倍位次，衣服各异形。|举头看玉牌，不识宫殿名。|左右雉扇开，蹈舞分满庭。|朝服带金玉，珊珊相触声。|泰阶备雅乐，九奏鸾凤鸣。|裴回庆云中，竽磬寒铮铮。|三公再献寿，上帝锡永贞。|天明告四方，群后保太平。",
    "authors": "王建"
  }, {
    "title": "闻故人自征戍回",
    "content": "昔闻着征戍，三年一还乡。|今来不换兵，须死在战场。|念子无气力，徒学事戎行。|少年得生还，有同堕穹苍。|自去报尔家，再行上高堂。|尔弟修废枥，尔母缝新裳。|恍恍恐不真，犹未苦承望。|每日空出城，畏渴携壶浆。|安得缩地经，忽使在我傍。|亦知远行劳，人悴马玄黄。|慎莫多停留，苦我居者肠。",
    "authors": "王建"
  }, {
    "title": "七泉寺上方",
    "content": "长年好名山，本性今得从。|回看尘迹遥，稍见糜鹿踪。|老僧云中居，石门青重重。|阴泉养成龟，古壁飞却龙。|扫石礼新经，悬幡上高峰。|日夕猿鸟合，觅食听山钟。|将火寻远泉，煮茶傍寒松。|晚随收药人，便宿南涧中。|晨起冲露行，湿花枝茸茸。|归依向禅师，愿作香火翁。",
    "authors": "王建"
  }, {
    "title": "从元太守夏䜩西楼",
    "content": "六月晨亦热，卑居多烦昏。|五马游西城，几杖随朱轮。|西楼临方塘，嘉木当华轩。|凫鹥满中流，有酒复盈尊。|山东地无山，平视大海垠。|高风凉气来，灏景沈清源。|青衿俨坐傍，礼容益敦敦。|愿为颜氏徒，歌咏夫子门。",
    "authors": "王建"
  }, {
    "title": "酬柏侍御闻与韦处士同游灵台寺见寄",
    "content": "西域传中说，灵台属雍州。|有泉皆圣迹，有石皆佛头。|所出薝卜香，外国俗来求。|毒蛇护其下，樵者不可偷。|古碑在云巅，备载置寺由。|魏家移下来，后人始增修。|近与韦处士，爱此山之幽。|各自具所须，竹笼盛茶瓯。|牵马过危栈，襞衣涉奔流。|草开平路尽，林下大石稠。|过郭转经峰，忽见东西楼。|瀑布当寺门，迸落衣裳秋。|石苔铺紫花，溪叶裁碧油。|松根载殿高，飘飖仙山浮。|县中贤大夫，一月前此游。|赛神贺得雨，岂暇多停留。|二十韵新诗，远寄寻山俦。|清冷玉涧泣，冷切石磬愁。|君名高难闲，余身愚终休。|相将长无因，从今生离忧。",
    "authors": "王建"
  }, {
    "title": "荆南赠别李肇著作转韵诗",
    "content": "辉天复耀地，再为歌咏始。|素传学道徒，清门有君子。|文涧泻潺潺，德峰来垒垒。|两京二十年，投食公卿间。|封章既不下，故旧多惭颜。|卖马市耕牛，却归湘浦山。|麦收蚕上簇，衣食应丰足。|碧涧伴僧禅，秋山对雨宿。|且欢身体适，幸免缨组束。|上宰镇荆州，敬重同岁游。|欢逢通世友，简授画戎筹。|迟迟就公食，怆怆别野裘。|主人开宴席，礼数无形迹。|醉笑或颠吟，发谈皆损益。|临甃理芳鲜，升堂引宾客。|早岁慕嘉名，远思今始平。|孔门忝同辙，潘馆幸诸甥。|自知再婚娶，岂望为亲情。|欣欣还切切，又二千里别。|楚笔防寄书，蜀茶忧远热。|关山足重叠，会合何时节。|莫叹各从军，且愁岐路分。|美人停玉指，离瑟不中闻。|争向巴山夜，猿声满碧云。",
    "authors": "王建"
  }, {
    "title": "早发金堤驿",
    "content": "虫声四野合，月色满城白。|家家闭户眠，行人发孤驿。|离家尚苦热，衣服唯轻绤。|时节忽复迁，秋风彻经脉。|人睡落堑辙，马惊入芦荻。|慰远时问程，惊昏忽摇策。|从军岂云乐，忧患常萦积。|唯愿在贫家，团圆过朝夕。",
    "authors": "王建"
  }, {
    "title": "和裴相公道中赠别张相公",
    "content": "云间双凤鸣，一去一归城。|鞍马朝天色，封章恋阙情。|日临宫树高，烟盖沙草平。|会当戎事息，联影遶池行。",
    "authors": "王建"
  }, {
    "title": "和钱舍人水植诗",
    "content": "盆里盛野泉，晚鲜幽更好。|初活草根浮，重生荷叶小。|多时水马出，尽日蜻蜓遶。|朝早独来看，冷星沈碧晓。",
    "authors": "王建"
  }, {
    "title": "题寿安南馆",
    "content": "明蒙竹间亭，天暖幽桂碧。|云生四面山，水接当阶石。|湿树浴鸟痕，破苔卧鹿迹。|不缘尘驾触，堪作商皓宅。",
    "authors": "王建"
  }, {
    "title": "送张籍归江东",
    "content": "清泉澣尘缁，灵药释昏狂。|君诗发大雅，正气回我肠。|复令五彩姿，洁白归天常。|昔岁同讲道，青襟在师傍。|出处两相因，如彼衣与裳。|行行成此归，离我适咸阳。|失意未还家，马蹄尽四方。|访余咏新文，不倦道路长。|僮仆怀昔念，亦如还故乡。|相亲惜昼夜，寝息不异床。|犹将在远道，忽忽起思量。|黄金未为罍，无以挹酒浆。|所念俱贫贱，安得相发扬。|回车远归省，旧宅江南厢。|归乡非得意，但贵情义彰。|五月天气热，波涛毒于汤。|慎勿多饮酒，药膳愿自强。",
    "authors": "王建"
  }, {
    "title": "励学",
    "content": "买地不肥实，其繁系耕凿。|良田少锄理，兰焦香亦薄。|勿以听者迷，故使宫征错。|谁言三岁童，还能分善恶。|孜孜日求益，犹恐业未博。|况我性顽蒙，复不勤修学。|有如朝暮食，暂亏忧陨获。|若使无六经，贤愚何所托。",
    "authors": "王建"
  }, {
    "title": "山中寄及第故人",
    "content": "长长南山松，短短北磵杨。|俱承日月照，幸免斤斧伤。|去年与子别，诚言暂还乡。|如何弃我去，天路忽腾骧。|谁谓有双目，识貌不识肠。|岂知心内乖，着我薜萝裳。|寻君向前事，不叹今异翔。|往往空室中，寤寐说珪璋。|十年居此溪，松桂日苍苍。|自从无佳人，山中不辉光。|尽弃所留药，亦焚旧草堂。|还君誓已书，归我学仙方。|既为参与辰，各愿不相望。|始终名利途，慎勿罹咎殃。",
    "authors": "王建"
  }, {
    "title": "求友",
    "content": "鉴形须明镜，疗疾须良医。|若无傍人见，形疾安自知。|世路薄言行，学成弃其师。|每怀一饭恩，不重劝勉词。|\uD84B\uDF7E学既不诚，朋友道日亏。|遂作名利交，四海争奔驰。|常慕正直人，生死不相离。|苟能成我身，甘与僮仆随。|我言彼当信，彼道我无疑。|针药及病源，以石投深池。|终朝举善道，敬爱当行之。|纵令误所见，亦贵本相规。|不求立名声，所贵去瑕玼。|各愿贻子孙，永为后世资。",
    "authors": "王建"
  }, {
    "title": "寄李益少监兼送张实游幽州",
    "content": "大雅废已久，人伦失其常。|天若不生君，谁复为文纲。|迷者得道路，溺者遇舟航。|国风人已变，山泽增辉光。|星辰有其位，岂合离帝傍。|贤人既遐征，凤鸟安来翔。|少小慕高名，所念隔山冈。|集卷新纸封，每读常焚香。|古来难自达，取鉴在贤良。|未为知音故，徒恨名不彰。|谅无金石坚，性命岂能长。|常恐一世中，不上君子堂。|伟哉清河子，少年志坚强。|箧中有素文，千里求发扬。|自愿音韵乖，无因合宫商。|幸君达精诚，为我求回章。",
    "authors": "王建"
  }, {
    "title": "寄崔列中丞",
    "content": "火山无冷地，浊流无清源。|人生在艰世，何处避谗言。|诸侯镇九州，天子开四门。|尚有忠义士，不得申其冤。|嘉木移远植，为我当行轩。|君子居要途，易失主人恩。|我爱古人道，师君直且温。|贪泉誓不饮，邪路誓不奔。|如何非冈坂，故使车轮翻。|妓妾随他人，家事幸获存。|当时门前客，默默空冤烦。|从今遇明代，善恶亦须论。|莫以曾见疑，直道遂不敦。",
    "authors": "王建"
  }, {
    "title": "喩时",
    "content": "去者如弊帷，来者如新衣。|鲜华非久长，色落还弃遗。|讵知行者夭，岂悟壮者衰。|区区未死间，回面相是非。|好闻苦不乐，好视忽生疵。|乃明万物情，皆逐人心移。|古今尽如此，达士将何为。",
    "authors": "王建"
  }, {
    "title": "赠王侍御",
    "content": "愚者昧邪正，贵将平道行。|君子抱仁义，不惧天地倾。|三受主人辟，方出咸阳城。|迟疑匪自崇，将显求贤名。|自来掌军书，无不尽臣诚。|何必操白刃，始致海内平。|恭事四海人，甚于敬公卿。|有恶如己辱，闻善如已荣。|或人居饥寒，进退陈中情。|彻晏听苦辛，坐卧身不宁。|以心应所求，尽家犹为轻。|衣食有亲疏，但恐逾礼经。|我今愿求益，讵敢为友生。|幸君扬素风，永作来者程。",
    "authors": "王建"
  }, {
    "title": "宋氏五女",
    "content": "五女誓终养，贞孝内自持。|兔丝自萦纡，不上青松枝。|晨昏在亲傍，闲则读书诗。|自得圣人心，不因儒者知。|少年绝音华，贵绝父母词。|素钗垂两髦，短窄古时衣。|行成闻四方，征诏环珮随。|同时入皇宫，联影步玉墀。|乡中尚其风，重为修茅茨。|圣朝有良史，将此为女师。",
    "authors": "王建"
  }, {
    "title": "送于丹移家洺州",
    "content": "忆昔门馆前，君当童子年。|今来见成长，俱过远所传。|诗礼不外学，兄弟相攻研。|如彼贩海翁，岂种溪中田。|四方尚尔文，独我敬尔贤。|但爱金玉声，不贵金玉坚。|孤遗一室中，寝食不相捐。|饱如肠胃同，疾若肤体连。|耕者求沃土，沤者求深源。|彼邦君子居，一日可徂迁。|念此居处近，各为衣食牵。|从今不见面，犹胜异山川。|既乖欢会期，郁郁两难宣。|素琴苦无徽，安得宫商全。|他皆缓别日，我愿促行轩。|送人莫长歌，长歌离恨延。|羸马不知去，过门常盘旋。|会当为尔邻，有地容一泉。",
    "authors": "王建"
  }, {
    "title": "留别舍弟",
    "content": "孤贱相长育，未曾为远游。|谁不重欢爱，晨昏阙珍羞。|出门念衣车，草木当穷秋。|非疾有忧叹，实为人子尤。|世情本难合，对面隔山丘。|况复干戈地，儒夫何所投。|与尔俱长成，尚为沟壑忧。|岂非轻岁月，少小不勤修。|从今解思量，勉力谋善猷。|但得成尔身，衣食宁我求。|固合受此训，堕慢为身羞。|岁暮当归来，慎莫怀远游。",
    "authors": "王建"
  }, {
    "title": "坏屋",
    "content": "官家有坏屋，居者愿离得。|苟或幸其迁，回循任倾侧。|若当君子住，一日还修餙。|必使换榱楹，先须木端直。|永令雀与鼠，无处求栖息。|坚固传后人，从今勉劳力。|以兹喩臣下，亦可成邦国。|虽曰愚者词，将来幸无惑。",
    "authors": "王建"
  }, {
    "title": "送薛蔓应举",
    "content": "四海重贡献，珠賮称至珍。|圣朝开礼闱，所贵集嘉宾。|若生在世间，此路出常伦。|一士登甲科，九族光彩新。|憧憧车马徒，争路长安尘。|万目视高天，升者得苦辛。|况子当少年，丈人在咸秦。|出门见宫阙，献赋侍朱轮。|有贤大国丰，无子一家贫。|男儿富邦家，岂为荣其身。|煌煌文明代，俱幸生此辰。|自顾非国风，难以合圣人。|子去东堂上，我归南涧滨。|愿君勤作书，与我山中邻。",
    "authors": "王建"
  }, {
    "title": "将归故山留别杜侍御",
    "content": "有川不得涉，有路不得行。|沈沈百忧中，一日如一生。|错来干诸侯，石田废春耕。|虎戟卫重门，何因达中诚。|日月俱照辉，山川异阴晴。|如何百里间，开目不见明。|我今归故山，誓与草木幷。|愿君去丘坂，长使道路平。",
    "authors": "王建"
  }, {
    "title": "送韦处士老舅",
    "content": "忆昨痴小年，不知有经籍。|常随童子游，多向外家剧。|偷花入邻里，弄笔书墙壁。|照水学梳头，应门未穿帻。|人前赏文性，棃果蒙不惜。|赋字咏新泉，探题得幽石。|自从出关辅，三十年作客。|风雨一飘飖，亲情多阻隔。|如何二千里，尘土驱蹇瘠。|良久陈苦辛，从头叹衰白。|既来今又去，暂笑还成戚。|落日动征车，春风卷离席。|云台观西路，华岳祠前柏。|会得过帝乡，重寻旧行迹。",
    "authors": "王建"
  }, {
    "title": "送同学故人",
    "content": "各为四方人，此地同事师。|业成有先后，不得长相随。|出林多道路，缘冈复遶陂。|念君辛苦行，令我形体疲。|黄叶堕车前，四散当此时。|亭上夜萧索，山风水离离。",
    "authors": "王建"
  }, {
    "title": "幽州送申稷评事归平卢",
    "content": "行子绕天北，山高塞复深。|升堂展客礼，临水濯缨襟。|驱驰戎地马，聚散林间禽。|一杯泻东流，各愿无异心。|蓟亭虽苦寒，春夕勿重衾。|从军任白头，莫卖故山岑。",
    "authors": "王建"
  }, {
    "title": "温门山",
    "content": "早入温门山，群峰乱如戟。|崩崖欲相触，呀豁断行迹。|脱屐寻浅流，定足畏欹石。|路尽十里溪，地多千岁柏。|洞门昼阴黑，深处惟石壁。|似见丹砂光，亦闻锺乳滴。|灵池出山底，沸水冲地脉。|暖气成湿烟，蒙蒙窗中白。|随僧入古寺，便是云外客。|月出天气凉，夜钟山寂寂。",
    "authors": "王建"
  }, {
    "title": "代故人新姬侍疾",
    "content": "双毂不回辙，子疾已在傍。|侍坐长摇扇，迎医渐下床。|新施箱中幔，未洗来时妆。|奉君缠绵意，幸愿莫相忘。",
    "authors": "王建"
  }, {
    "title": "采桑",
    "content": "鸟鸣桑叶间，绿条复柔柔。|攀看去手近，放下长长钩。|黄花盖野田，白马少年游。|所念岂回顾，良人在高楼。",
    "authors": "王建"
  }, {
    "title": "晓思",
    "content": "晓气生绿水，春条露霏霏。|林间栖鸟散，远念征人起。|幽花宿含彩，早蝶寒弄翅。|君行非晨风，讵能从门至。",
    "authors": "王建"
  }, {
    "title": "早起",
    "content": "回灯正衣裳，出户星未稀。|堂前候姑起，环珮生晨辉。|暗池光羃{罒/历}，密树花葳蕤。|九城钟漏绝，遥听直郎归。",
    "authors": "王建"
  }, {
    "title": "酬张十八病中寄诗",
    "content": "本性慵远行，绵绵病自生。|见君绸缪思，慰我寂寞情。|风幌夜不掩，秋灯照雨明。|彼愁此又忆，一夕两盈盈。",
    "authors": "王建"
  }, {
    "title": "凉州行",
    "content": "凉州四边沙皓皓，汉家无人开旧道。|边头州县尽胡兵，将军别筑防秋城。|万里人家皆已没，年年旌节发西京。|多来中国收妇女，一半生男为汉语。|蕃人旧日不耕犂，相学如今种禾黍。|驱羊亦著锦为衣，为惜毡裘防鬬时。|养蚕缫茧成匹帛，那堪绕帐作旌旗。|城头山鸡鸣角角，洛阳家家学胡乐。",
    "authors": "王建"
  }, {
    "title": "寒食行",
    "content": "寒食家家出古城，老人看屋少年行。|丘垅年年无旧道，车徒散行入衰草。|牧儿驱牛下冢头，畏有家人来洒扫。|远人无坟水头祭，还引妇姑望乡拜。|三日无火烧纸钱，纸钱那得到黄泉。|但看垅上无新土，此中白骨应无主。",
    "authors": "王建"
  }, {
    "title": "促剌词",
    "content": "促剌复促剌，水中无鱼山无石。|少年虽嫁不得归，头白犹著父母衣。|田边旧宅非所有，我身不及逐鸡飞。|出门若有归死处，猛虎当衢向前去。|百年不遗踏君门，在家谁唤为新妇。|岂不见他邻舍娘，嫁来常在舅姑傍。",
    "authors": "王建"
  }, {
    "title": "垅头水",
    "content": "垅水何年垅头别，不在山中亦呜咽。|征人塞耳马不行，未到垅头闻水声。|谓是西流入蒲海，还闻北去绕龙城。|垅东垅西多屈曲，野麋饮水长簇簇。|胡兵夜回水旁住，忆著来时磨剑处。|向前无井复无泉，放马回看垅头树。",
    "authors": "王建"
  }, {
    "title": "北邙行",
    "content": "北邙山头少闲士，尽是洛阳人旧墓。|旧墓人家归葬多，堆著黄金无买处。|天涯悠悠葬日促，冈坂崎岖不停毂。|高张素幕绕铭旌，夜唱挽歌山下宿。|洛阳城北复城东，魂车祖马长相逢。|车辙广若长安路，蒿草少于松柏树。|涧底盘陀石渐稀，尽向坟向作羊虎。|谁家石碑文字灭，后人重取书年月。|朝朝车马送葬回，还起大宅与高台。",
    "authors": "王建"
  }, {
    "title": "温泉宫行",
    "content": "十月一日天子来，青绳御路无尘埃。|宫前内里汤各别，每个白玉芙蓉开。|朝元阁向山上起，城绕青山龙暖水。|夜开金殿看星河，宫女知更月明里。|武皇得仙王母去，山鸡昼鸣宫中树。|温泉决决出宫流，宫使年年修玉楼。|禁兵去尽无射猎，日西麋鹿登城头。|棃园弟子偷曲谱，头白人间教歌舞。",
    "authors": "王建"
  }, {
    "title": "春词",
    "content": "红烟满户日照梁，天丝软弱虫飞扬。|菱花霍霍绕帷光，美人对镜着衣裳。|庭中并种相思树，夜夜还栖双凤凰。",
    "authors": "王建"
  }, {
    "title": "辽东行",
    "content": "辽东万里辽水曲，古戍无城复无屋。|黄云盖地雪作山，不惜黄金买衣服。|战回各自收弓箭，正西回面家乡远。|年年郡县送征人，将与辽东作丘坂。|宁为草木乡中生，有身不向辽东行。",
    "authors": "王建"
  }, {
    "title": "塞上梅",
    "content": "天山路傍一株梅，年年花发黄云下。|昭君已殁汉使回，前后征人惟系马。|日夜风吹满陇头，还随陇水东西流。|此花若近长安路，九衢年少无攀处。",
    "authors": "王建"
  }, {
    "title": "戴胜词",
    "content": "戴胜谁与尔为名，木中作窠墙上鸣。|声声催我急种毂，人家向田不归宿。|紫冠采采褐羽斑，衔得蜻蜓飞过屋。|可怜白鹭满绿池，不如戴胜知天时。",
    "authors": "王建"
  }, {
    "title": "秋千词",
    "content": "长长丝绳紫复碧，袅袅横枝高百尺。|少年儿女重秋千，盘巾结带分两边。|身轻裙薄易生力，双手向空如鸟翼。|下来立定重系衣，复畏斜风高不得。|傍人送上那足贵，终赌鸣珰鬬自起。|回回若与高树齐，头上宝钗从堕地。|眼前争胜难为休，足踏平地看始愁。",
    "authors": "王建"
  }, {
    "title": "开池得古钗",
    "content": "美人开池北堂下，拾得宝钗金未化。|凤凰半在双股齐，钿花落处生黄泥。|当时堕地觅不得，暗想窗中还夜啼。|可知将来对夫婿，镜前学梳古时髻。|莫言至死亦不遗，还似前人初得时。",
    "authors": "王建"
  }, {
    "title": "赛神曲",
    "content": "男抱琵琶女作舞，主人再拜听神语。|新妇上酒勿辞勤，使尔舅姑无所苦。|椒浆湛湛桂座新，一双长箭系红巾。|但愿牛羊满家宅，十月报赛南山神。|青天无风水复碧，龙马上鞍牛服轭。|纷纷醉舞踏衣裳，把酒路旁劝行客。",
    "authors": "王建"
  }, {
    "title": "田家留客",
    "content": "人家少能留我屋，客有新浆马有粟。|远行僮仆应苦饥，新妇厨中炊欲熟。|不嫌田家破门户，蚕房新泥无风土。|行人但饮莫畏贫，明府上来何苦辛。|丁宁回语屋中妻，有客勿令儿夜啼。|双冢直西有县路，我教丁男送君去。",
    "authors": "王建"
  }, {
    "title": "精卫词",
    "content": "精卫谁教尔填海，海边石子青磊磊。|但得海水作枯池，海中鱼龙何所为。|口穿岂为空衔石，山中草木无全枝。|朝在树头暮海里，飞多羽折时堕水。|高山未尽海未平，愿我身死子还生。",
    "authors": "王建"
  }, {
    "title": "老妇叹镜",
    "content": "嫁时明镜老犹在，黄金镂画双凤背。|忆昔咸阳初买来，灯前自绣芙蓉带。|十年不开一片铁，长向暗中梳白发。|今日后床重照看，生死终当此长别。",
    "authors": "王建"
  }, {
    "title": "望夫石",
    "content": "望夫处，江悠悠，化为石，不回头。|上头日日风复雨，行人归来石应语。",
    "authors": "王建"
  }, {
    "title": "别鹤曲",
    "content": "主人一去池水绝，池鹤散飞不相别。|青天漫漫碧水重，知向何山风雪中。|万里虽然音影在，两心终是死生同。|池边巢破松树死，树头年年乌生子。",
    "authors": "王建"
  }, {
    "title": "乌栖曲",
    "content": "章华宫人夜上楼，君王望月西山头。|夜深宫殿门不锁，白露满山山叶堕。",
    "authors": "王建"
  }, {
    "title": "雉将雏",
    "content": "雉咿喔，雏出{鷇鸟=卵}，毛斑斑，觜啄啄。|学飞未得一尺高，还逐母行旋母脚。|麦垄浅浅难蔽身，远去恋雏低怕人。|时时土中鼓两翅，引雏拾虫不相离。",
    "authors": "王建"
  }, {
    "title": "白纻歌二首 一",
    "content": "天河漫漫北斗璨，宫中乌啼知夜半。|新缝白纻舞衣成，来迟邀得吴王迎。|低鬟转面掩双袖，玉钗浮动秋风生。|酒多夜长夜未晓，月明灯光两相照，后庭歌声更窈窕。",
    "authors": "王建"
  }, {
    "title": "白纻歌二首 二",
    "content": "馆娃宫中春日暮，荔枝木瓜花满树。|城头乌栖休击鼓，青蛾弹瑟白纻舞。|夜天曈曈不见星，宫中火照西江明。|美人醉起无次第，堕钗遗珮满中庭。|此时但愿可君意，回昼为宵亦不寐，年年奉君君莫弃。",
    "authors": "王建"
  }, {
    "title": "短歌行",
    "content": "人初生，日初出，上山迟，下山疾。|百年三万六千朝，夜里分将强半日。|有歌有舞须早为，昨日健于今日时。|人家见生男女好，不知男女催人老。|短歌行，无乐声。",
    "authors": "王建"
  }, {
    "title": "饮马长城窟",
    "content": "长城窟，长城窟边多马骨。|古来此地无井泉，赖得秦家筑城卒。|征人饮马愁不回，长城变作望乡堆。|蹄踪未干人去近，续后马来泥污尽。|枕弓睡着待水生，不见阴山在前阵。|马蹄足脱装马头，健儿战死谁封侯。",
    "authors": "王建"
  }, {
    "title": "乌夜啼",
    "content": "庭树乌，尔何不向别处栖？夜夜夜半当户啼。|家人把烛出洞户，惊栖失群飞落树。|一飞直欲飞上天，回回不离旧栖处。|未明重绕主人屋，欲下空中黑相触。|风飘雨湿亦不移，君家树头多好枝。",
    "authors": "王建"
  }, {
    "title": "簇蚕辞",
    "content": "蚕欲老，箔头作茧丝皓皓。|场宽地高风日多，不向中庭{日煞}蒿草。|神蚕急作莫悠扬，年来为尔祭神桑。|但得青天不下雨，上无苍蝇下无鼠。|新妇拜簇愿茧稠，女洒桃浆男打鼓。|三日开箔雪团团，先将新茧送县官。|已闻乡里催织作，去与谁人身上著。",
    "authors": "王建"
  }, {
    "title": "渡辽水",
    "content": "渡辽水，此去咸阳五千里。|来时父母知隔生，重着衣裳如送死。|亦有白骨归咸阳，营家各与题本乡。|身在应无回渡日，驻马相看辽水傍。",
    "authors": "王建"
  }, {
    "title": "空城雀",
    "content": "空城雀，何不飞来人家住？空城无人种禾黍，土间生子草间长。|满地蓬蒿幸无主，近村虽有高树枝。|雨中无食长苦饥，八月小儿挟弓箭。|家家畏向田头飞，但能不出空城里。|秋时百草皆有子，报言黄口莫啾啾，长尔得成无横死。",
    "authors": "王建"
  }, {
    "title": "水运行",
    "content": "西江运船立红帜，万棹千帆绕江水。|去年六月无稻苗，已说水乡人饿死。|县官部船日算程，暴风恶雨亦不停。|在生有乐当有苦，三年作官一年行。|坏舟畏鼠复畏漏，恐向太仓折升{豆斗}。|辛勤耕种非毒药，看着不入农夫口。|用尽百金不为贵，但得一金即为利。|远征海稻供边食，岂如多种边头地。",
    "authors": "王建"
  }, {
    "title": "当窗织",
    "content": "叹息复叹息，园中有枣行人食。|贫家女为富家织，翁母隔墙不得力。|水寒手涩丝脆断，续来续去心肠烂。|草虫促促机下啼，两日催成一匹半。|输官上顶有零落，姑未得衣身不着。|当窗却羡青楼倡，十指不动衣盈箱。",
    "authors": "王建"
  }, {
    "title": "失钗怨",
    "content": "贫女铜钗惜于玉，失却来寻一日哭。|嫁时女伴与作妆，头戴此钗如凤凰。|双杯行酒六亲喜，我家新妇宜拜堂。|镜中乍无失髻样，初起犹疑在床上。|高楼翠钿飘舞尘，明日从头一遍新。",
    "authors": "王建"
  }, {
    "title": "春燕词",
    "content": "新燕新燕何不定，东家绿池西家井。|飞鸣当户影悠扬，一遶檐头一遶梁。|黄姑说向新妇女，去年堕子污衣箱。|已能辞山复过海，幸我堂前故巢在。|求食慎勿爱高飞，空中饥鸢为尔害。|辛勤作窠在画梁，愿得年年主人富。",
    "authors": "王建"
  }, {
    "title": "主人故池",
    "content": "高池高阁上连起，荷叶团团盖秋水。|主人已远凉风生，旧客不来芙蓉死。",
    "authors": "王建"
  }, {
    "title": "古宫怨",
    "content": "乳乌哑哑飞复啼，城头晨夕宫中栖。|吴王别殿绕江水，后宫不开美人死。",
    "authors": "王建"
  }, {
    "title": "关山月",
    "content": "关山月，营开道白前军发。|冻轮当碛光悠悠，照见三堆两堆骨。|边风割面天欲明，金沙岭西看看没。",
    "authors": "王建"
  }, {
    "title": "赠离曲",
    "content": "合欢叶堕梧桐秋，鸳鸯背飞水分流。|少年使我忽相弃，雌号雄鸣夜悠悠。|夜长月没虫切切，冷风入房灯焰灭。|若知中路各西东，彼此不忘同心结。|收取头边蛟龙枕，留着箱中双雉裳。|我今焚却旧房物，免使他人登尔床。",
    "authors": "王建"
  }, {
    "title": "宛转词",
    "content": "宛宛转转胜上纱，红红绿绿苑中花。|纷纷泊泊夜飞鸦，寂寂寞寞离人家。",
    "authors": "王建"
  }, {
    "title": "水夫谣",
    "content": "苦哉生长当驿边，官家使我牵驿船。|辛苦日多乐日少，水宿沙行如海鸟。|逆风上水万斛重，前驿迢迢后淼淼。|半夜缘堤雪和雨，受他驱遣还复去。|衣寒衣湿披短蓑，臆穿足裂忍痛何。|到明辛苦无处说，齐声腾踏牵船出。|一间茆屋何所值，父母之乡去不得。|我愿此水作平田，长使水夫不怨天。",
    "authors": "王建"
  }, {
    "title": "田家行",
    "content": "男声欣欣女颜悦，人家不怨言语别。|五月虽热麦风清，檐头索索缲车鸣。|野蚕作茧人不取，叶间扑扑秋蛾生。|麦收上场绢在轴，的知输得官家足。|不望入口复上身，且免向城卖黄犊。|回家衣食无厚薄，不见县门身即乐。",
    "authors": "王建"
  }, {
    "title": "去妇",
    "content": "新妇去年胼手足，衣不暇缝蚕废簇。|白头使我忧家事，还如夜里烧残烛。|当初为取傍人语，岂道如今自辛苦。|在时纵嫌织绢迟，有丝不上邻家机。",
    "authors": "王建"
  }, {
    "title": "神树词",
    "content": "我家家西老棠树，须晴即晴雨即雨。|四时八节上杯盘，愿神莫离神处所。|男不着丁女在舍，官事上下无言语。|老身长健树婆娑，万岁千年作神主。",
    "authors": "王建"
  }, {
    "title": "祝鹊",
    "content": "神鹊神鹊好言语，行人早回多利赂。|我今庭中栽好树，与汝作巢当报汝。",
    "authors": "王建"
  }, {
    "title": "古谣",
    "content": "一东一西垅头水，一聚一散天边霞。|一来一去道上客，一颠一倒池中麻。",
    "authors": "王建"
  }, {
    "title": "公无渡河",
    "content": "渡头恶天两岸远，波涛塞川如叠坂。|幸无白刃驱向前，何用将身自弃捐。|蛟龙啮骨鱼食血，黄泥直下无青天。|男儿纵轻妇人语，惜君性命还须取。|妇人无力挽断衣，舟沈身死悔难追。|公无渡河，公须自为。",
    "authors": "王建"
  }, {
    "title": "海人谣",
    "content": "海人无家海里住，采珠役象为岁赋。|恶波横天山塞路，未央宫中常满库。",
    "authors": "王建"
  }, {
    "title": "行见月",
    "content": "月初生，居人见月一月行。|行行一年十二月，强半马上看盈缺。|百年欢乐能几何，在家见少行见多。|不缘衣食相驱遣，此身谁愿长奔波。|箧中有帛仓有粟，岂向天涯走碌碌。|家人见月望我归，正是道上思家时。",
    "authors": "王建"
  }, {
    "title": "七夕曲",
    "content": "河边独自看星宿，夜织天丝难接续。|抛梭振镊动明珰，为有秋期眠不足。|遥愁今夜河水隔，龙驾车辕鹊填石。|流苏翠帐星渚间，环珮无声灯寂寂。|两情缠绵忽如故，复畏秋风生晓路。|幸回郎意且斯须，一年中别今始初，明星未出少停车。",
    "authors": "王建"
  }, {
    "title": "两头纤纤",
    "content": "两头纤纤青玉玦，半白半黑头上发。|偪偪仆仆春冰裂，磊磊落落桃花结。",
    "authors": "王建"
  }, {
    "title": "独漉歌",
    "content": "独独漉漉，鼠食猫肉。|乌日中，鹤露宿，黄河水直人心曲。",
    "authors": "王建"
  }, {
    "title": "寄远曲",
    "content": "美人别来无处所，巫山月明湘江雨。|千回相见不分明，井底看星梦中语。|两心相对尚难知，何况万里不相疑。",
    "authors": "王建"
  }, {
    "title": "伤韦令孔雀词",
    "content": "可怜孔雀初得时，美人为尔别开池。|池边凤凰作伴侣，羌声鹦鹉无言语。|雕笼玉架嫌不栖，夜夜思归向南舞。|如今憔悴人见恶，万里更求新孔雀。|热眠雨水饥拾虫，翠尾盘泥金彩落。|多时人养不解飞，海山风黑何处归。",
    "authors": "王建"
  }, {
    "title": "伤邻家鹦鹉词",
    "content": "东家小女不惜钱，买得鹦鹉独自怜。|自从死却家中女，无人更共鹦鹉语。|十日不饮一滴浆，泪渍绿毛头似鼠。|舌关哑咽畜哀怨，开笼放飞离人眼。|短声亦绝翠臆翻，新墓崔嵬旧巢远。|此禽有志女有灵，定为连理相并生。",
    "authors": "王建"
  }, {
    "title": "春来曲",
    "content": "春欲来，每日望春门早开。|黄衫白马带尘土，逢著探春人却回。|御堤内园晓过急，九衢大宅家家入。|青帝少女染桃花，露妆初出红犹湿。|光风暾暾蝶宛宛，遶树气匝枝柯软。|可怜寒食街中郎，早起著得单衣裳。|少年即见春好处，似我白头无好树。",
    "authors": "王建"
  }, {
    "title": "春去曲",
    "content": "春已去，花亦不知春去处。|缘冈绕涧却归来，百回看着无花树。|就中一夜东风恶，收红拾紫无遗落。|老夫不比少年儿，不中数与春别离。",
    "authors": "王建"
  }, {
    "title": "东征行",
    "content": "桐柏水西贼星落，枭雏夜飞林木恶。|相国刻日波涛清，当朝自请东南征。|舍人为宾侍郎副，晓觉蓬莱欠珮声。|玉阶舞蹈谢旌节，生死向前山可穴。|同时赐马幷赐衣，御楼看带弓刀发。|马前猛士三百人，金书左右红旗新。|司庖常膳皆得对，好事将军封尔身。|男儿生杀在手里，营门老将皆忧死。|曈曈白日当南山，不立功名终不还。",
    "authors": "王建"
  }, {
    "title": "荆门行",
    "content": "江边行人暮悠悠，山头殊未见荆州。|岘亭西南路多曲，栎林深深石镞镞。|看炊红米煮白鱼，夜向鸡鸣店家宿。|南中三月蚊蚋生，黄昏不闻人语声。|生纱帷疏薄如雾，隔衣噆肤耳边鸣。|欲明不待灯火起，唤得官船过蛮水。|女儿停客茆屋新，开门扫地桐花里。|犬声扑扑寒溪烟，人家烧竹种山田。|巴云欲雨薰石热，麋鹿度江虫出穴。|大蛇过处一山腥，野牛惊跳双角折。|斜分汉水横千山，山青水绿荆门关。|向前问个长沙路，旧是屈原沈溺处。|谁家丹旐已南来，逢著流人从此去。|月明山鸟多不栖，下枝飞上高枝啼。|主人念远心不怿，罗衫卧对章台夕。|红烛交横各自归，酒醒还是他乡客。|壮年留滞尚思家，况复白头在天涯。",
    "authors": "王建"
  }, {
    "title": "镜听词",
    "content": "重重摩挲嫁时镜，夫婿远行凭镜听。|回身不遣别人知，人意丁宁镜神圣。|怀中收拾双锦带，恐畏街头见惊怪。|嗟嗟际际下堂阶，独自灶前来跪拜。|出门愿不闻悲哀，郎在任郎回未回。|月明地上人过尽，好语多同皆道来。|卷帷上床喜不定，与郎裁衣失翻正。|可中三日得相见，重绣锦囊磨镜面。",
    "authors": "王建"
  }, {
    "title": "行宫词",
    "content": "上阳宫到蓬莱殿，行宫岩岩遥相见。|向前天子行幸多，马蹄车辙山川遍。|当时州县每年修，皆留内人看玉案。|禁兵夺得明堂后，长闭桃源与绮绣。|开元歌舞古草头，梁州乐人世嫌旧。|官家乏人作宫户，不泥宫墙斫宫树。|两边仗屋半崩摧，夜火入林烧殿柱。|休封中岳六十年，行宫不见人眼穿。",
    "authors": "王建"
  }, {
    "title": "羽林行",
    "content": "长安恶少出名字，楼下劫商楼上醉。|天明下直明光宫，散入五陵松柏中。|百回杀人身合死，赦书尚有收城功。|九衢一日消息定，乡吏籍中重改姓。|出来依旧属羽林，立在殿前射飞禽。",
    "authors": "王建"
  }, {
    "title": "射虎行",
    "content": "自去射虎得虎归，官差射虎得虎迟。|独行以死当虎命，两人因疑终不定。|朝朝暮暮空手回，山下绿苗成道径。|远立不敢污箭镞，闻死还来分虎肉。|惜留猛虎着深山，射杀恐畏终身闲。",
    "authors": "王建"
  }, {
    "title": "远将归",
    "content": "远将归，胜未别离时。|在家相见热，新归欢不足。|去愿车轮迟，回思马蹄速。|但令在舍相对贫，不向天涯金遶身。",
    "authors": "王建"
  }, {
    "title": "寻橦歌",
    "content": "人间百戏皆可学，寻橦不比诸余乐。|重梳短髻下金钿，红帽青巾各一边。|身轻足捷胜男子，绕竿四面争先缘。|习多依附攲竿滑，上下蹁跹皆著袜。|翻身垂颈欲落地，却住把腰初似歇。|大竿百夫擎不起，袅袅半在青云里。|纤腰女儿不动容，戴行直舞一曲终。|回头但觉人眼见，矜难恐畏天无风。|险中更险何曾失，山鼠悬头猿挂膝。|小垂一手当舞盘，斜惨双蛾看落日。|斯须改变曲解新，贵欲欢他平地人。|散时满面生颜色，行步依前无气力。",
    "authors": "王建"
  }, {
    "title": "铜雀台",
    "content": "娇爱更何日，高台空数层。|含啼暎双袖，不忍看西陵。|漳水东流无复来，百花辇路为苍苔。|青楼月夜长寂寞，碧云日莫空裴回。|君不见邺中万事非昔时，古人不在今人悲。|春风不逐君王去，草色年年旧宫路。|宫中歌舞已浮云，空指行日往来处。",
    "authors": "王建"
  }, {
    "title": "鸡鸣曲",
    "content": "鸡初鸣，明星照东屋。|鸡再鸣，红霞生海腹。|百官待漏双阙前，圣人亦挂山龙服。|宝钗命妇灯下起，环珮玲珑晓光里。|直内初烧玉案香，司更尚滴铜壶水。|金吾卫里直郎妻，到明不睡听晨鸡。|天头日月相送迎，夜栖旦鸣人不迷。",
    "authors": "王建"
  }]
}