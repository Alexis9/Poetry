{
    "code": 200,
    "message": "成功!",
    "result": [{
        "title": "次韵刘春卿书怀",
        "content": "老去宜安分，年来强竞辰。|功名虽自许，心腹欲谁陈。|赖有金谿彦，相从锦水濵。|词华三鳯蔚，诗律八音纯。|风月论交旧，云山发兴新。|鄙怀烦澡雪，高义叹倾囷。|李峤真才子，唐邕实异人。|感时悲鹤战，忧国赋车辚。|寤寐思摧敌，行藏冀泽民。|廉高辞郑粟，狂笑取韩银。|松柏迷荆棘，琳琅杂珷珉。|北游观赤帻，西走避黄巾。|端木谋存鲁，长沙论过秦。|江湖双醉眼，天地一闲身。|遵海嗟黄屋，垂衣想紫宸。|擒王须李靖，抗贼付张巡。|尚缓三城役，方驰六辔询。|两河蜂伴蚁，多垒介和鳞。|烽火青淮隔，楼船古汴堙。|离宫埋茂草，禁籞掩荒榛。|典册尊诸夏，戎羌守四邻。|如何来丑类，容易破重闉。|大厦烟焚突，长堤蚁溃漘。|复垣阊阖夜，层观景龙春。|蔑视排奸魏，空闻识反甄。|伤哉无止鼠，甚矣不由鹑。|天启中兴运，时当外侮宾。|此生那习坎，吾道已康屯。|黄卷何妨对，青灯正可亲。|侏儒归櫽括，苦窳入陶钧。|夸父劳追日，颜囘怅绝尘。|庙堂资赞辅，岩穴忍跧踆。|炳焕文中虎，玲珑席上珍。|肯终虞涧筑，聊滞越山薪。|君壮勤非勉，予衰懒是真。|会看鸣鸑鷟，相庆画麒麟。|簪绂行当贵，虀盐莫厌贫。|仲尼忧悄悄，扬子恶频频。|守节身何屈，移忠道自伸。|秋吟足佳句，飞动笔如神。",
        "authors": "王之道"
    }, {
        "title": "追和韩退之雪韵",
        "content": "一时符众望，七尺验童谣。|人喜丰穰兆，吾知瘴疠销。|戏看还扑面，闲试欲齐腰。|堕絮纷辞萼，飞花半惹条。|松篁低到地，溪涧合平桥。|月牖潜争入，风帘静自揺。|红金延坐夜，绿蚁送行朝。|暗上歌茵隰，轻随舞袖飘。|千林翻鲁缟，万里藉鲛绡。|灯市堪行乐，何妨酒价饶。",
        "authors": "王之道"
    }, {
        "title": "菊有黄花为彦逢弟寿",
        "content": "正色憎桃李，凌霜见嫩黄。|有同高士操，常占晚秋芳。|袅袅金风软，漙漙玉露光。|君恩隆一束，时令应重阳。|幸遇桑蓬庆，欣逢麹米香。|敢因难老祝，采掇奉瑶觞。",
        "authors": "王之道"
    }, {
        "title": "春雪和袁望囘三首  其一",
        "content": "残岁连人日，同云暗海涯。|晨开才曭晃，暮集复交加。|野色铺霜缟，秋光散玉葩。|老夫僵不扫，稚子走争拿。|皎洁欺梅萼，严凝禁草芽。|饿彪迷旧穴，惊雁失圆沙。|有客方夸酒，何人欲鬬茶。|南山歌禹甸，西国想毗耶。|弄日乌薪熟，围风翠幕遮。|岂知春霁好，万物动芳华。",
        "authors": "王之道"
    }, {
        "title": "春雪和袁望囘三首  其二",
        "content": "谁谓过残腊，余寒遂有涯。|雪来风益横，冰着雨还加。|万里隋堤絮，千山庾岭葩。|袁门晨尚闭，剡艇夜应拿。|百蛰犹含土，群芳敢放芽。|娇红还玉茗，新绿借金沙。|力胜榴花酒，功高雀舌茶。|人心愁甚矣，天意欲何耶。|好放朝阳出，休从宿雾遮。|青腰诚念我，明日变霜华。",
        "authors": "王之道"
    }, {
        "title": "春雪和袁望囘三首  其三",
        "content": "棱棱威正肃，浩浩意无涯。|雨息风还怒，霜余雪更加。|氍毺还席地，薝卜竞分葩。|虎饿豺狼抟，乌穷鸟雀拿。|木冰鸣玉佩，檐溜轧芦芽。|鹤集疑惊露，羊群忆卧沙。|晚餐甘当肉，卯酒薄胜茶。|盈尺其多矣，逾旬果是耶。|日车行自驾，云障欲何遮。|坐想传柑饮，千官从翠华。",
        "authors": "王之道"
    }, {
        "title": "和袁望回春雪",
        "content": "白雪嫌春晚，纵横布玉霙。|柳花随处发，瑶砌逐门成。|旌别寒松茂，摧残冻芋萌。|飘飖无限思，料峭有余清。|舞袂朝犹湿，吟窗夜自明。|色疑侵两鬓，光欲眩双睛。|曭晃干林晓，潺湲万壑晴。|江梅含故态，山鸟弄新声。|雅与诗情惬，应怜病骨轻。|浇肠一杯酒，风力鬬峥嵘。",
        "authors": "王之道"
    },  {
        "title": "送杨德润赴礼部试",
        "content": "雨意止还作，天容寒未舒。|无聊怀剧论，何幸过穷居。|举白夜酾酒，剪黄朝荐蔬。|新诗闲鼔吹，旧隠乱丘墟。|轩冕时何晚，山林计亦疏。|中兴屈群策，入告莫踌躇。",
        "authors": "王之道"
    }, {
        "title": "追和东坡立春韵寄彦逢弟",
        "content": "荏苒岁云暮，艰难予岂堪。|闗山怀远别，弓矢废清谈。|风色霁还暖，梅梢春已酣。|信音惊远雁，心绪乱游蠺。|投笔班超近，擒戎李靖惭。|行吟望西北，赴难有虞潭。",
        "authors": "王之道"
    }, {
        "title": "和徐季功墨梅  其一",
        "content": "闲想窥池倒影，戏成落笔斜枝。|纵涅难淄玉质，细看何似当时。",
        "authors": "王之道"
    }, {
        "title": "和徐季功墨梅  其二",
        "content": "便是朱唇素面，那知绿叶青枝。|浄几明窗展处，微风淡月醒时。",
        "authors": "王之道"
    }, {
        "title": "题成国仲画扇",
        "content": "奋髯欲何为，戢翼应有待。|画工妙丹青，物状从变态。",
        "authors": "王之道"
    }, {
        "title": "题马以道画扇",
        "content": "寒芦卧疏黄，远水分淡碧。|秋荷如有情，相映两㶉\uD86D\uDEF6。",
        "authors": "王之道"
    }, {
        "title": "追和鲁直蜡梅二首  其一",
        "content": "一种幽素姿，凌寒为谁展。|似嫌冰雪清，故作黄金浅。",
        "authors": "王之道"
    }, {
        "title": "追和鲁直蜡梅二首  其二",
        "content": "岁穷压霜雪，春至喜风露。|一枝蜡花梅，清香美无度。",
        "authors": "王之道"
    }, {
        "title": "送道者史宝通作丐",
        "content": "昔日山前寺，兵余扫地空。|汝今能协力，真是宝林通。",
        "authors": "王之道"
    }, {
        "title": "又送道者王法圆作丐",
        "content": "誓将三寸舌，求结万人缘。|宝刹成功日，当期道法圆。",
        "authors": "王之道"
    }, {
        "title": "送浮屠道廓",
        "content": "一宿已先觉，四明那更游。|去来无所着，风日海山秋。",
        "authors": "王之道"
    }, {
        "title": "送贾教授伟满罢东归",
        "content": "妙年才气擅超群，试吏来司泮水芹。|行矣玉堂应召直，忍将风袂与君分。",
        "authors": "王之道"
    }, {
        "title": "重阳示二三友",
        "content": "龙山何处暮云黄，坐想前贤落帽狂。|茰实菊花良不恶，为君沽酒作重阳。",
        "authors": "王之道"
    }, {
        "title": "秋日悯旱题香山庄舍",
        "content": "千里骄阳稼穑枯，人心穷极但天呼。|须烦岩壑为霖手，下泽苍生慰海隅。",
        "authors": "王之道"
    }, {
        "title": "寄梅花与曾子修",
        "content": "待船聊复驻征骖，手撚梅花望翠岚。|花似若人清绝俗，故从江北寄江南。",
        "authors": "王之道"
    }, {
        "title": "送曾式古归建昌",
        "content": "两年说归明日归，江头草软花芬菲。|风调江浄船行驶，好看芳草怀春晖。",
        "authors": "王之道"
    }, {
        "title": "酬孔纯老送海错三首  其一",
        "content": "海错东来自四明，感君怜我故分珍。|拜嘉何必须豪饮，大嚼姑从得句新。",
        "authors": "王之道"
    }, {
        "title": "酬孔纯老送海错三首  其二",
        "content": "螺头已荷兼三和，鳯髓何须贵八珍。|多谢邦君怜不饮，只将诗句巧争新。",
        "authors": "王之道"
    }, {
        "title": "酬孔纯老送海错三首  其三",
        "content": "恶语岂堪酬妙句，麤餐曾不餍常珍。|得君海错俱奇绝，从此鄞江发兴新。",
        "authors": "王之道"
    }, {
        "title": "和子厚弟春日见寄三首  其一",
        "content": "睡起晴窗正忆渠，老兵声喏到前除。|新诗价重连城璧，便觉贫家富不虚。",
        "authors": "王之道"
    }, {
        "title": "和子厚弟春日见寄三首  其二",
        "content": "一鞭春色去迢迢，溪上红妆笑语娇。|酒醉不知行客避，竞眠芳草鬬裙腰。",
        "authors": "王之道"
    }, {
        "title": "和子厚弟春日见寄三首  其三",
        "content": "十里西畴马送曛，晚风依约度溪云。|悬知今夜桃花雨，一洗焦枯慰使君。",
        "authors": "王之道"
    }, {
        "title": "谢潘寿卿惠笺并诗",
        "content": "饷厚东阳一万畨，从今难放笔头闲。|新诗正与花笺似，文彩纵横咳唾间。",
        "authors": "王之道"
    }, {
        "title": "道上杂花盛开",
        "content": "涓涓流水雨晴初，夹道山花簇彩舆。|千骑不辞迎候远，物情春意竟何如。",
        "authors": "王之道"
    }, {
        "title": "风雨损花",
        "content": "雨多南国惜春归，多谢诗人赋采菲。|堕白残红无处着，漫随风絮作团飞。",
        "authors": "王之道"
    }, {
        "title": "落梅入砚池",
        "content": "玉佩翻然下帝傍，墨池照影妒新妆。|时人莫作飘零看，收拾毫端无尽香。",
        "authors": "王之道"
    }, {
        "title": "玉树花",
        "content": "几年埋没乱荆榛，轩槛移来特地新。|何事临风忍相对，伤心一曲旧亡陈。",
        "authors": "王之道"
    }, {
        "title": "芭蕉",
        "content": "秋风鸣玉雨疏疏，嫩绿临窗半卷舒。|似是相知慰牢落，朝来肯寄一缄书。",
        "authors": "王之道"
    }, {
        "title": "菊",
        "content": "千林揺落见孤芳，色映青松破嫩黄。|玉露凄凉三迳晚，金英芬馥几丛香。",
        "authors": "王之道"
    }, {
        "title": "山茶",
        "content": "开花不与众芳期，先得江梅破白时。|犀甲鹤头微带雪，画屏曾见两三枝。",
        "authors": "王之道"
    }, {
        "title": "荷花",
        "content": "亭亭青盖倚宫妆，新浴温泉体自香。|暂借青风来一霎，欲披云锦见蜂房。",
        "authors": "王之道"
    }, {
        "title": "红梅",
        "content": "秾华不与众芳同，偏爱施朱立晓风。|莫道春来无酒病，脸霞犹带夜来红。",
        "authors": "王之道"
    }, {
        "title": "题乌江官舍木芙蓉",
        "content": "桃叶萧疏柳叶黄，清寒应怯夜来霜。|芙蓉雅与秋相好，独对层台试晓妆。",
        "authors": "王之道"
    }, {
        "title": "青梅",
        "content": "疏白欺人侵短鬓，老红乘酒驻衰颜。|食梅已判非吾事，把读清诗忆故山。",
        "authors": "王之道"
    }, {
        "title": "和魏定父早春十首  其一",
        "content": "早从子美追懒真，近向长康得痴绝。|相逢可笑复可怜，君看稀疏鬓邉雪。",
        "authors": "王之道"
    }, {
        "title": "和魏定父早春十首  其二",
        "content": "安得都护胡青骢，与君并辔揺玲珑。|南溪今日冻初觧，好看游鱼翻鬛红。",
        "authors": "王之道"
    }, {
        "title": "和魏定父早春十首  其三",
        "content": "依依杨柳绕溪斜，黑白溪头鹄伴鸦。|雨过芜菁自春色，一丛茅屋野人家。",
        "authors": "王之道"
    }, {
        "title": "和魏定父早春十首  其四",
        "content": "晚来天意欲晴寒，幽鸟争春到舌端。|诗骨自怜山様瘦，酒肠君似海能寛。",
        "authors": "王之道"
    }, {
        "title": "和魏定父早春十首  其五",
        "content": "门前溪水绿萦回，风縠无邉费剪裁。|待与东君写春色，好教红紫一时开。",
        "authors": "王之道"
    }, {
        "title": "和魏定父早春十首  其六",
        "content": "春到花梢一点红，吹嘘应谢晓来风。|南园缭绕城邉路，无限诗情杖履中。",
        "authors": "王之道"
    }, {
        "title": "和魏定父早春十首  其七",
        "content": "{氵虢}{氵虢}溪流碎玉鸣，野梅随处伴行人。|归欤路出临卭市，凖拟沉浮麹米春。",
        "authors": "王之道"
    }, {
        "title": "和魏定父早春十首  其八",
        "content": "怪来庭砌堕寒梅，风笛数声清以哀。|两日枯肠餍蔬笋，不堪茗椀发轻雷。",
        "authors": "王之道"
    }, {
        "title": "和魏定父早春十首  其九",
        "content": "辰瓜醉竹定何如，试问君家种莳书。|坐久幽窗转斜日，恰怜梅影上衣裾。",
        "authors": "王之道"
    }, {
        "title": "和魏定父早春十首  其一○",
        "content": "南禅相望无多地，深谢高轩日见过。|归去山林遂闲放，却寻农圃问谁何。",
        "authors": "王之道"
    }, {
        "title": "和秦寿之春晚偶成八绝  其一",
        "content": "相从辄莫太匆匆，赌酒分茶自有功。|谁谓春归无处觅，柳蹊飞絮乱因风。",
        "authors": "王之道"
    }, {
        "title": "和秦寿之春晚偶成八绝  其二",
        "content": "照眼酴醿正及时，鞓红相映似相知。|天公应也怜芳意，一霎轻风宿雾披。",
        "authors": "王之道"
    }, {
        "title": "和秦寿之春晚偶成八绝  其三",
        "content": "花外霏微雨弄晴，乱红狼藉过清明。|伤春正苦无聊甚，接接欣闻噪鹊声。",
        "authors": "王之道"
    }, {
        "title": "和秦寿之春晚偶成八绝  其四",
        "content": "官闲时醉秀溪春，醉里吟诗字字新。|欲报自惭无好语，年来胸次亦埃尘。",
        "authors": "王之道"
    }, {
        "title": "和秦寿之春晚偶成八绝  其五",
        "content": "欲下荒庭意已阑，一枝红药坐中看。|东风不息成何事，又酝春阴作夜寒。",
        "authors": "王之道"
    }, {
        "title": "和秦寿之春晚偶成八绝  其六",
        "content": "轻阴还傍麦秋天，病怯春寒独衣绵。|老境不知行乐好，坐来芳树看莺迁。",
        "authors": "王之道"
    }, {
        "title": "和秦寿之春晚偶成八绝  其七",
        "content": "春来谈笑数追陪，多谢传杯不放杯。|醉里狂言应可笑，问春归去几时回。",
        "authors": "王之道"
    }, {
        "title": "和秦寿之春晚偶成八绝  其八",
        "content": "带雨飞来燕一双，问伊何事为春忙。|野人不觧呢喃意，勉强搜吟对麦光。",
        "authors": "王之道"
    }, {
        "title": "和王圜中道上初见梅花二首  其一",
        "content": "马头惊见一枝新，夹道欢呼拥吏民。|咫尺招提鸡黍约，不妨同醉万家春。",
        "authors": "王之道"
    }, {
        "title": "和王圜中道上初见梅花二首  其二",
        "content": "安养疮痍过所亲，野人何幸预斯民。|自怜枯槁无生意，遂与寒梅竞得春。",
        "authors": "王之道"
    }, {
        "title": "和沈次韩春日郊行二首  其一",
        "content": "杨花落地䴙鹈飞，百里湖山碧四围。|信步不知行几远，却怜芳草伴人归。",
        "authors": "王之道"
    }, {
        "title": "和沈次韩春日郊行二首  其二",
        "content": "山色新晴一蘸青，隔溪无数野花明。|杞苖荻笋肥应美，采掇何妨趁晚烹。",
        "authors": "王之道"
    }, {
        "title": "和张文伯春日劝农",
        "content": "奉诏欢均草莽臣，郊原风日自温温。|欲知太守催耕意，重谷劭农本圣恩。",
        "authors": "王之道"
    }, {
        "title": "和刘春卿秋夜对月",
        "content": "天宇澄清桂影秋，骚人乘兴欲登楼。|楼前白水三千顷，滉滉镕银烂不收。",
        "authors": "王之道"
    }, {
        "title": "和章序臣梅花二首  其一",
        "content": "三月诗筒绝往来，有时谈麈许追陪。|梅花雅欲撩佳句，犯雪凌霜为我开。",
        "authors": "王之道"
    }, {
        "title": "和章序臣梅花二首  其二",
        "content": "多谢苍头语我来，恍如相见笑相陪。|新诗高妙梅清绝，展读花前病眼开。",
        "authors": "王之道"
    }, {
        "title": "和孔纯老江上避风题酒肆",
        "content": "对酒应从暮吹号，酒行还喜荐溪毛。|若将物象评诗思，须向江头看怒涛。",
        "authors": "王之道"
    }, {
        "title": "和张文伯黄悦之席上赋雪",
        "content": "功成三白到春回，好放云天万里开。|今夜子猷方对客，却烦安道过溪来。",
        "authors": "王之道"
    }, {
        "title": "和张文伯先梅后雪",
        "content": "六花无怪索诗催，正恐清寒勒早梅。|待得江头千树暗，故争明洁逐风来。",
        "authors": "王之道"
    }, {
        "title": "和子厚弟冬至即事",
        "content": "天容如鉴地无尘，阳气依稀动紫荆。|日晷渐长端可爱，霜华增重不胜清。",
        "authors": "王之道"
    }, {
        "title": "和王觉民双泉道中",
        "content": "白云深处是吾家，山市归来日影斜。|独立前村聊送目，孤村流水闹寒鸦。",
        "authors": "王之道"
    }, {
        "title": "和鲁如晦七夕",
        "content": "乞巧谁家绮席开，夜阑箫鼓趁虚催。|启明不为牵牛计，又放朝阳送曙来。",
        "authors": "王之道"
    }, {
        "title": "和陈天予经过南巢邑人迎旧尹",
        "content": "君来井邑笑烘烘，君去萧条迥不同。|似说攀辕如昨日，可怜身老长儿童。",
        "authors": "王之道"
    }, {
        "title": "和孔纯老别邻居钱进之醉寝留题",
        "content": "不敢搘笻问起居，虑烦炰脍破兵厨。|杜门终日无人顾，新竹墙头出万夫。",
        "authors": "王之道"
    }, {
        "title": "和张文伯洞庭柑",
        "content": "金苞照爼出双柑，想见和枝映笋篮。|欲倩玉纤分玉液，要濡燥吻发清谈。",
        "authors": "王之道"
    }, {
        "title": "和刘春卿晓起读书",
        "content": "梦断幽禽恰转更，窥窗残月淡孤灯。|孜孜读诵如吾子，指日菁莪看锡朋。",
        "authors": "王之道"
    }, {
        "title": "偶书",
        "content": "万事秋来只信缘，为谁清嚏晚风前。|断虹收尽廉纤雨，喜见江南八月天。",
        "authors": "王之道"
    }, {
        "title": "和吕子梅题陈倅窗前新栽竹二首  其一",
        "content": "封殖要当同种玉，翺翔端复见停鸾。|此君不是尘中物，岂减樊川十万竿。",
        "authors": "王之道"
    }, {
        "title": "和吕子梅题陈倅窗前新栽竹二首  其二",
        "content": "自是清阴能借润，不应积雨尚流寒。|先生端的磻溪裔，乞与沧溟作钓竿。",
        "authors": "王之道"
    }, {
        "title": "和陈勉仲赠淮西漕吴介之二首  其一",
        "content": "威严霜肃德春阳，民感澄清涕泗滂。|畏垒大穣知不晚，三年端可笑庚桑。",
        "authors": "王之道"
    }, {
        "title": "和陈勉仲赠淮西漕吴介之二首  其二",
        "content": "九郡疮痍赖拊存，年来和气浃江村。|此恩未易论天报，请看于公大里门。",
        "authors": "王之道"
    }, {
        "title": "和赵积中白莲三首  其一",
        "content": "翠盖亭亭水满塘，六铢新制带天香。|晚来扶洗娇无力，尽鬬冰肌不鬬妆。",
        "authors": "王之道"
    }, {
        "title": "和赵积中白莲三首  其二",
        "content": "清风习习晚香微，坐使诗人赋采菲。|想见温泉初濯玉，侍儿娇拥太真妃。",
        "authors": "王之道"
    }, {
        "title": "和赵积中白莲三首  其三",
        "content": "耻同流辈弄胭脂，一様新裁雪白衣。|何日与君携酒去，两般分取载将归。",
        "authors": "王之道"
    }, {
        "title": "和张元礼水仙花二首  其一",
        "content": "素颊黄心破晓寒，叶如谖草臭如兰。|一樽坐对东风软，敢比江梅取次看。",
        "authors": "王之道"
    }, {
        "title": "和张元礼水仙花二首  其二",
        "content": "沉水香浓画不烟，赋花谁是饮中仙。|顾予老拙辞源涩，空想东坡万斛泉。",
        "authors": "王之道"
    }, {
        "title": "和秦寿之铜陵江上二首  其一",
        "content": "枫叶霜余霞灿烂，苇花风起雪纵横。|铜陵江上秋容好，两绝新诗取次成。",
        "authors": "王之道"
    }, {
        "title": "和秦寿之铜陵江上二首  其二",
        "content": "烟销远水分帆影，木落疏林出斧痕。|啸咏不知红日下，九华何处望中昏。",
        "authors": "王之道"
    }, {
        "title": "和子厚弟九日登魏文振亭园七首  其一",
        "content": "潇洒湖东小小亭，一时酬唱有三明。|亭前澄练无邉际，应助诗人写物情。",
        "authors": "王之道"
    }, {
        "title": "和子厚弟九日登魏文振亭园七首  其二",
        "content": "乱插黄花趁节宜，年华休向镜中悲。|已知和气回春谷，横管临风更一吹。",
        "authors": "王之道"
    }, {
        "title": "和子厚弟九日登魏文振亭园七首  其三",
        "content": "一龛灯火夜凄清，壁下秋虫断续声。|细把新诗等风味，易牙元不乱淄渑。",
        "authors": "王之道"
    }, {
        "title": "和子厚弟九日登魏文振亭园七首  其四",
        "content": "疏懒常嫌束带劳，年来见客强垂条。|不知此病容医否，沥沥真珠出小槽。",
        "authors": "王之道"
    }, {
        "title": "和子厚弟九日登魏文振亭园七首  其五",
        "content": "雨余东北望银屏，一带寒山映骨清。|谁道西风能换物，染红枫树亦多情。",
        "authors": "王之道"
    }, {
        "title": "和子厚弟九日登魏文振亭园七首  其六",
        "content": "宿雨飞花阻撷芳，寄题端欲为增光。|何时登揽快晴日，瀹茗挥毫看瑞香。",
        "authors": "王之道"
    }, {
        "title": "和子厚弟九日登魏文振亭园七首  其七",
        "content": "官道千秋坐小车，仙随阮肇饭胡麻。|男儿正患无津耳，千古留侯事可嘉。",
        "authors": "王之道"
    }, {
        "title": "时雨二绝和赵积中韵  其一",
        "content": "稻花时候一犂雨，天意从人无间然。|我亦摧颓穷甚矣，烦君试考小行年。",
        "authors": "王之道"
    }, {
        "title": "时雨二绝和赵积中韵  其二",
        "content": "白江州熟人炊玉，竞说前年斗万钱。|何事农夫太庸鄙，欲将豚酒谢苍天。",
        "authors": "王之道"
    }, {
        "title": "绿萼梅",
        "content": "天然腻玉细生香，斜倚东风\uD856\uDE5F淡妆。|可是春寒犹料峭，晓窗犹试绿罗裳。",
        "authors": "王之道"
    }, {
        "title": "榴花",
        "content": "看花令我忆金明，五月尊罍竹叶青。|窈窕宝津楼下路，断肠千里四周星。",
        "authors": "王之道"
    }, {
        "title": "送顾渚茶与孔纯老",
        "content": "晓来飞雪似欺春，尽把群芳点缀匀。|莫讶两旗分顾渚，要令佳句鬬清新。",
        "authors": "王之道"
    }, {
        "title": "追和东坡梅花十绝  其一",
        "content": "春到梅梢日自和，动人芳气不须多。|清肌瘦骨如冰玉，瘴雾那能柰子何。",
        "authors": "王之道"
    }, {
        "title": "追和东坡梅花十绝  其二",
        "content": "盈盈终日对妆台，一树临溪欲半开。|吟赏不须期烂漫，恐随春雨点苍苔。",
        "authors": "王之道"
    }, {
        "title": "追和东坡梅花十绝  其三",
        "content": "一池春水绿萦回，池上梅花暖自开。|想见温泉初出浴，六宫遥指太真来。",
        "authors": "王之道"
    }, {
        "title": "追和东坡梅花十绝  其四",
        "content": "问言何处是前村，万木号寒雪障昏。|安得梦为蝴蝶去，花间栩栩适吟魂。",
        "authors": "王之道"
    }, {
        "title": "追和东坡梅花十绝  其五",
        "content": "真香暗逐微风远，疏影低随淡日斜。|好在黄昏清浅意，一时收拾付诗家。",
        "authors": "王之道"
    }, {
        "title": "追和东坡梅花十绝  其六",
        "content": "醉眼昏昏午倦开，不堪诗债苦相催。|清香自是蠲烦药，为折霜蕤一朵来。",
        "authors": "王之道"
    }, {
        "title": "追和东坡梅花十绝  其七",
        "content": "莫怪风前玉斚飞，饮酣初喜传花枝。|正当北雪消残后，恰直东风料峭时。",
        "authors": "王之道"
    }, {
        "title": "追和东坡梅花十绝  其八",
        "content": "绛跗檀口映冰肌，踏雪来看带雪枝。|一见遂能消鄙吝，汝南谁敢忽牛医。",
        "authors": "王之道"
    }, {
        "title": "追和东坡梅花十绝  其九",
        "content": "步入芳丛脚自轻，看来群卉眼偏明。|和羮有实休疑晚，况是东君旧着情。",
        "authors": "王之道"
    }, {
        "title": "追和东坡梅花十绝  其一○",
        "content": "山下溪头卖酒家，为谁低入屋檐斜。|蔬肠不柰村酤涩，笑挽长条沃井花。",
        "authors": "王之道"
    }, {
        "title": "梅花十绝追和张文潜韵  其一",
        "content": "额黄肌粉鬬新妆，春入园林度暗香。|留滞江南归未得，一枝聊复沃愁肠。",
        "authors": "王之道"
    }, {
        "title": "梅花十绝追和张文潜韵  其二",
        "content": "晓来飞雪缀林端，冰玉肌肤巧耐寒。|折得一枝红半吐，自挼香蘂当朝飧。",
        "authors": "王之道"
    }, {
        "title": "梅花十绝追和张文潜韵  其三",
        "content": "年年常是犯凝寒，换骨曾凭九转丹。|结实和羮知不晚，试尝花蘂味应酸。",
        "authors": "王之道"
    }, {
        "title": "梅花十绝追和张文潜韵  其四",
        "content": "竹外山前见嫩黄，水沉清渍雪肌香。|应嫌桃李风姿俗，故作寻常淡淡妆。",
        "authors": "王之道"
    }, {
        "title": "梅花十绝追和张文潜韵  其五",
        "content": "檐花厌浥细如尘，渡口舟横不见人。|独喜霜蕤清照坐，旅怀虽恶未孤春。",
        "authors": "王之道"
    }, {
        "title": "梅花十绝追和张文潜韵  其六",
        "content": "凌霜冒雪报花期，大小群芳例是儿。|屈指春风无十日，东君元是旧相知。",
        "authors": "王之道"
    }, {
        "title": "梅花十绝追和张文潜韵  其七",
        "content": "素艶忽从江上见，清香还向雪中闻。|谁能送酒来相劳，为尔开尝对马军。",
        "authors": "王之道"
    }, {
        "title": "梅花十绝追和张文潜韵  其八",
        "content": "冬温开遍向东枝，映日含风万玉姬。|何必霓裳掩前古，清癯端不羡丰肥。",
        "authors": "王之道"
    }, {
        "title": "梅花十绝追和张文潜韵  其九",
        "content": "别后开园日就荒，对花还忆少年狂。|东荣几树应无恙，待得予归破嫩黄。",
        "authors": "王之道"
    }, {
        "title": "梅花十绝追和张文潜韵  其一○",
        "content": "花前倾步溅狂澜，花外扶疏竹数竿。|带雪精神清更好，冰肌元惯朔风寒。",
        "authors": "王之道"
    }, {
        "title": "梅花和黄觉民四首  其一",
        "content": "浄几闲窗小小缾，一枝春色为谁清。|吾今老去心如水，销得诗人与证明。",
        "authors": "王之道"
    }, {
        "title": "梅花和黄觉民四首  其二",
        "content": "萧然清映水邉枝，似向温泉见玉肌。|被恼诗人应不彻，怪来言语总成诗。",
        "authors": "王之道"
    }, {
        "title": "梅花和黄觉民四首  其三",
        "content": "依倚春风雨浄缾，暮林摇落避真清。|暗香似与常娥约，来借黄昏淡淡明。",
        "authors": "王之道"
    }, {
        "title": "梅花和黄觉民四首  其四",
        "content": "夜来春信到南枝，姑射神人逞雪肌。|多谢长须解予意，送将羁客换新诗。",
        "authors": "王之道"
    }, {
        "title": "和王元渤留题松寿岩白云庵寄郑顾道二首  其一",
        "content": "流水泠泠浸稻田，岩耕应费买山钱。|风梢雨盖摩霄汉，个里高人即地仙。",
        "authors": "王之道"
    }, {
        "title": "和王元渤留题松寿岩白云庵寄郑顾道二首  其二",
        "content": "日影曈昽霁晓雰，几声幽鸟隔窗闻。|谢安盍为苍生起，休恋青山卧白云。",
        "authors": "王之道"
    }, {
        "title": "追和贾眀叔侯陟眀二侍郎瑞香二首  其一",
        "content": "日午高人睡正浓，幽香初破碧山红。|忽然梦觉寻无处，会有东来一阵风。",
        "authors": "王之道"
    }, {
        "title": "追和贾眀叔侯陟眀二侍郎瑞香二首  其二",
        "content": "深院重帘数尺墙，对花何必竟烧香。|九龄风度高难挹，举世纷纷漫笏囊。",
        "authors": "王之道"
    }, {
        "title": "和富公权宗丞十首  其一",
        "content": "门外传来一轴诗，烂然蓬荜顿增辉。|匹夫不敢贪怀璧，什袭今从故府归。",
        "authors": "王之道"
    }, {
        "title": "和富公权宗丞十首  其二",
        "content": "展读新诗次第看，管中文豹喜窥斑。|不知笔力能豪放，落纸云烟欬唾间。",
        "authors": "王之道"
    }, {
        "title": "和富公权宗丞十首  其三",
        "content": "闲想当年啸咏声，一时人物鬬峥嵘。|江山清壮今犹昔，谁谓丹青画不成。",
        "authors": "王之道"
    }, {
        "title": "和富公权宗丞十首  其四",
        "content": "后来模楷复何人，千载风流郭泰巾。|欲睹诗豪兼草圣，一尊聊发洞庭春。",
        "authors": "王之道"
    }, {
        "title": "和富公权宗丞十首  其五",
        "content": "行草应曾阅鬬蛇，世情无识笑东家。|君看横雨随风势，纸纸清新字字斜。",
        "authors": "王之道"
    }, {
        "title": "和富公权宗丞十首  其六",
        "content": "昂昂野鹤在鸡群，一见人分浊与清。|吟对红葵朝雨细，坐临绿竹午风轻。",
        "authors": "王之道"
    }, {
        "title": "和富公权宗丞十首  其七",
        "content": "舍北湖山千叠翠，街南溪水一篙深。|黄鹂也似快晴日，杨柳阴中诉好音。",
        "authors": "王之道"
    }, {
        "title": "和富公权宗丞十首  其八",
        "content": "恶客未尝知酒圣，高人何止擅文豪。|三司自揣非吾事，敢觊徐州解佩刀。",
        "authors": "王之道"
    }, {
        "title": "和富公权宗丞十首  其九",
        "content": "嗟予少也戆无奇，才力而今老更衰。|文阵异时逢大敌，犹能斩将复搴旗。",
        "authors": "王之道"
    }, {
        "title": "和富公权宗丞十首  其一○",
        "content": "我惭思涩同司马，君患才多继士衡。|今日相从非偶耳，挂冠淮浙好寻盟。",
        "authors": "王之道"
    }, {
        "title": "观梅和陈天予韵  其一",
        "content": "断桥疏竹带山幽，装点诗人觅句愁。|多谢双鱼传尺素，绝胜斗酒得凉州。",
        "authors": "王之道"
    }, {
        "title": "观梅和陈天予韵  其二",
        "content": "春风草木初萌动，夜雨池塘正拍浮。|玉骨檀心清更好，对花何惜醉扶头。",
        "authors": "王之道"
    }, {
        "title": "和历阳守张仲智观梅五首  其一",
        "content": "一霎轻风过雨稀，满庭春色碎珠玑。|使君载酒花前醉，更有新诗为发挥。",
        "authors": "王之道"
    }, {
        "title": "和历阳守张仲智观梅五首  其二",
        "content": "万事当从酒到休，子山那得许多愁。|绿樽翠杓梅花夕，不醉翻令恶客羞。",
        "authors": "王之道"
    }, {
        "title": "和历阳守张仲智观梅五首  其三",
        "content": "谁似樊侯哲且明，觧将勲业佐中兴。|自怜汨没毛锥子，空对东风咏使能。",
        "authors": "王之道"
    }, {
        "title": "和历阳守张仲智观梅五首  其四",
        "content": "夜烧红烛照梅花，刺史风流自一家。|待得残英上丹脸，韶华端复到山茶。",
        "authors": "王之道"
    }, {
        "title": "和历阳守张仲智观梅五首  其五",
        "content": "出车何日劳师还，二圣归来喜见颜。|乞得此身终芰制，乱山茅屋两三间。",
        "authors": "王之道"
    }, {
        "title": "和徐季功舒蕲道中二十首  其一",
        "content": "春阴连日竟何如，逐妇应怜拙勃姑。|习习晚风来更急，欲吹时雨助虚枯。",
        "authors": "王之道"
    }, {
        "title": "和徐季功舒蕲道中二十首  其二",
        "content": "一声何处叫提壶，杨柳阴中驻犊车。|笑语谁家\uD86D\uDE24儿女，浣沙溪上数游鱼。",
        "authors": "王之道"
    }, {
        "title": "和徐季功舒蕲道中二十首  其三",
        "content": "溪流灔灔草凄凄，春日农郊麦穂齐。|卷地东风还作恶，片云随马渡溪低。",
        "authors": "王之道"
    }, {
        "title": "和徐季功舒蕲道中二十首  其四",
        "content": "拍溪春水鸭头青，溪上哦诗醉眼醒。|不见梅花寒蘸影，野桃山杏自娉婷。",
        "authors": "王之道"
    }, {
        "title": "和徐季功舒蕲道中二十首  其五",
        "content": "三日春霖发土毛，道傍芳草半人高。|马头问是棠梨市，一片梨花映小桃。",
        "authors": "王之道"
    }, {
        "title": "和徐季功舒蕲道中二十首  其六",
        "content": "野鸟闗闗督驾犁，及时新雨土膏肥。|知君有意农夫劝，故故穿林傍马飞。",
        "authors": "王之道"
    }, {
        "title": "和徐季功舒蕲道中二十首  其七",
        "content": "草满池塘水满川，雨余溪溜正溅溅。|黄梅恰在山多处，披雾时看一握天。",
        "authors": "王之道"
    }, {
        "title": "和徐季功舒蕲道中二十首  其八",
        "content": "山下溪邉阿母家，春雷初过茗生芽。|马头睡思浓无那，一椀何妨泛乳花。",
        "authors": "王之道"
    }, {
        "title": "和徐季功舒蕲道中二十首  其九",
        "content": "一夜西风作晓晴，纷然花草鬬欣荣。|苍松巧与夭桃并，漫使诗人意不平。",
        "authors": "王之道"
    }, {
        "title": "和徐季功舒蕲道中二十首  其一○",
        "content": "春云漠漠雨纤纤，花柳丛邉见酒帘。|心为惜春无处著，可堪啼鸟更般添。",
        "authors": "王之道"
    }, {
        "title": "和徐季功舒蕲道中二十首  其一一",
        "content": "晓光晴影正曈昽，转眼还惊日过中。|芳草岸头人渡水，洛阳影里鸟呼风。",
        "authors": "王之道"
    }, {
        "title": "和徐季功舒蕲道中二十首  其一二",
        "content": "草色青青入烧痕，登临何处暗销魂。|应怜野老无拘缚，种竹栽花教子孙。",
        "authors": "王之道"
    }, {
        "title": "和徐季功舒蕲道中二十首  其一三",
        "content": "欲识吾君圣与仁，泽流寰海众熙春。|两淮饥馑方移粟，六辔驰驱不惮勤。",
        "authors": "王之道"
    }, {
        "title": "和徐季功舒蕲道中二十首  其一四",
        "content": "日迟风细午阴微，柳外青骢去若飞。|过得水村闻笑语，几家扶得醉人归。",
        "authors": "王之道"
    }, {
        "title": "和徐季功舒蕲道中二十首  其一五",
        "content": "庭闲人静鸟窥帘，坐对文书亦倦拈。|春旱正须三尺雨，江湖宁放老蛟潜。",
        "authors": "王之道"
    }, {
        "title": "和徐季功舒蕲道中二十首  其一六",
        "content": "带雨酴醿不自持，短垣高榭倚斜枝。|野人莫觅丹青手，摹写春容一绝诗。",
        "authors": "王之道"
    }, {
        "title": "和徐季功舒蕲道中二十首  其一七",
        "content": "下马邮亭忽喟然，数间茅屋起孤烟。|山花狼籍余无几，断送归心起杜鹃。",
        "authors": "王之道"
    }, {
        "title": "和徐季功舒蕲道中二十首  其一八",
        "content": "怪石形模老牯同，漫将名字责农功。|得来正与齐田类，谁敢言耕望岁丰。",
        "authors": "王之道"
    }, {
        "title": "和徐季功舒蕲道中二十首  其一九",
        "content": "灊皖归来麦已秋，相从时说白云游。|八年不践同安境，梦里山溪记旧由。",
        "authors": "王之道"
    }, {
        "title": "和徐季功舒蕲道中二十首  其二○",
        "content": "光风习习日晖晖，堕絮飞红积渐稀。|芍药酴醿看正好，一尊能共送春归。",
        "authors": "王之道"
    }, {
        "title": "和陈勉仲大宁院见寄",
        "content": "使驿驰驱赋陟冈，等闲诗戏况逢场。|清和在序芳菲歇，草色连天水满塘。",
        "authors": "王之道"
    }, {
        "title": "和徐伯远无为道中",
        "content": "江南五月稻抽芒，想见含花带露香。|底事淮郷太迟晚，一犁新雨正开荒。",
        "authors": "王之道"
    }, {
        "title": "和徐伯远见寄三首  其一",
        "content": "我家湖上面九华，无钱买山山见賖。|待栽北牖一坡竹，追配东门千载瓜。",
        "authors": "王之道"
    }, {
        "title": "和徐伯远见寄三首  其二",
        "content": "新炊香软桃花红，蕲州竹簟初出筒。|老翁易饱更甘寝，便便一觉南窗风。",
        "authors": "王之道"
    }, {
        "title": "和徐伯远见寄三首  其三",
        "content": "三诗自可当尺书，得书何必须双鱼。|黄花强把酬雪白，丐君捧腹聊轩渠。",
        "authors": "王之道"
    }, {
        "title": "和陈勉仲四首  其一",
        "content": "清风为我晓开闗，风外浮云过雨还。|湛湛可怜清上下，一篙溪水水邉山。",
        "authors": "王之道"
    }, {
        "title": "和陈勉仲四首  其二",
        "content": "何日清游继大苏，扁舟东去泛西湖。|欲将景物和诗句，写作钱塘伟观图。",
        "authors": "王之道"
    }, {
        "title": "和陈勉仲四首  其三",
        "content": "拍天湖水注东闗，水外渔舟破浪还。|谁似老僧闲有味，清风一榻面佳山。",
        "authors": "王之道"
    }, {
        "title": "和陈勉仲四首  其四",
        "content": "雨过山前草木苏，开窗澄碧渺金湖。|近来翰墨君为绝，喜见诗中有画图。",
        "authors": "王之道"
    }, {
        "title": "和孔纯老按属邑六首  其一",
        "content": "野云和雨渡金湖，山色微风恍有无。|不惯扁舟浮浩渺，且驱羸马上崎岖。",
        "authors": "王之道"
    }, {
        "title": "和孔纯老按属邑六首  其二",
        "content": "云涛雪浪渺无邉，一簇溪桥客聚船。|舆卫欲休红日下，几家茅舍起炊烟。",
        "authors": "王之道"
    }, {
        "title": "和孔纯老按属邑六首  其三",
        "content": "行并焦湖试问涂，何如震泽占姑苏。|提壶聒聒劝谁饮，我不知君渠自呼。",
        "authors": "王之道"
    }, {
        "title": "和孔纯老按属邑六首  其四",
        "content": "客里宵寒梦易醒，起看残月照窗眀。|招提正在山多处，过雨流泉碎玉鸣。",
        "authors": "王之道"
    }, {
        "title": "和孔纯老按属邑六首  其五",
        "content": "石窦泠泠注竹谿，谿光浮动软琉璃。|幽人爱玩不忍去，觅句坐惊红日西。",
        "authors": "王之道"
    }, {
        "title": "和孔纯老按属邑六首  其六",
        "content": "榛莽无邉没尽头，当年禾稼压田畴。|流亡复业知何日，九叙宜先戒用休。",
        "authors": "王之道"
    }, {
        "title": "和戴禹功幕府归来三首  其一",
        "content": "抖擞空肠一字无，下邳能复异时书。|中兴正欲平骄寇，莫若相如赋子虚。",
        "authors": "王之道"
    }, {
        "title": "和戴禹功幕府归来三首  其二",
        "content": "客里诗成付漫书，清风一榻黑甜余。|相山旧隠今分定，却是归来计不疏。",
        "authors": "王之道"
    }, {
        "title": "和戴禹功幕府归来三首  其三",
        "content": "临淮终日鉴修眉，水外遥山尺五低。|我欲骑云叫阊阖，请将捕寇付平西。",
        "authors": "王之道"
    }, {
        "title": "和由字韵",
        "content": "当年相望见无由，千里荆襄隔数州。|时得新诗夸好句，服膺何止钓槎头。",
        "authors": "王之道"
    }, {
        "title": "和赵积中",
        "content": "日下高城月入扉，蒲葵不动晚风微。|幽人信步如相过，买酒黄公一醉归。",
        "authors": "王之道"
    }, {
        "title": "秋日即事二首  其一",
        "content": "潮退菰蒲风自倒，秋深菱芡雨应添。|怪来病眼双明甚，喜见遥山寸碧纤。",
        "authors": "王之道"
    }, {
        "title": "秋日即事二首  其二",
        "content": "枕缘睡熟来魂梦，衣为酣频带酒痕。|多事长红兼短白，雨余相倚映江村。",
        "authors": "王之道"
    }, {
        "title": "秋日野步和王觉民十六首  其一",
        "content": "芡觜静缄秋水碧，梨腮深抺夕阳红。|近来诗社争相胜，幽讨冥搜字字工。",
        "authors": "王之道"
    }, {
        "title": "秋日野步和王觉民十六首  其二",
        "content": "桑林闲觉疏黄减，菜陇贫怜嫩绿添。|秋水接潮还潋灔，晚风吹雨乍廉纤。",
        "authors": "王之道"
    }, {
        "title": "秋日野步和王觉民十六首  其三",
        "content": "穷愁长怕诗撩拨，幽愤须凭酒破除。|对酒更遭诗债窘，可堪毛颕不中书。",
        "authors": "王之道"
    }, {
        "title": "秋日野步和王觉民十六首  其四",
        "content": "揉蓝拍岸秋涛信，列炬缘山夜烧痕。|枫叶经霜红更好，晚来扶杖过前村。",
        "authors": "王之道"
    }, {
        "title": "秋日野步和王觉民十六首  其五",
        "content": "荷叶倚风揺败绿，蓼花霑雨卧衰红。|物华虽逐穷秋老，诗句翻从壮岁工。",
        "authors": "王之道"
    }, {
        "title": "秋日野步和王觉民十六首  其六",
        "content": "迂愚长与懒相兼，岁晚空余白髪添。|坐送夕阳还黯黯，倚看新月露纤纤。",
        "authors": "王之道"
    }, {
        "title": "秋日野步和王觉民十六首  其七",
        "content": "五穷韩愈烦驱逐，一室陈蕃倦扫除。|我有埙箎旧诗集，当令阿买为君书。",
        "authors": "王之道"
    }, {
        "title": "秋日野步和王觉民十六首  其八",
        "content": "雨晴庭户生秋意，潮落溪桥见水痕。|稻熟人家得相向，兵余眼底两三村。",
        "authors": "王之道"
    }, {
        "title": "秋日野步和王觉民十六首  其九",
        "content": "酒嫩细斟浮蚁绿，芡柔轻剥汗衫红。|搜罗物象嗟予拙，挥扫词章放子工。",
        "authors": "王之道"
    }, {
        "title": "秋日野步和王觉民十六首  其一○",
        "content": "孤灯闪闪风还暗，清漏沉沉夜向添。|案上数枝漙露菊，可怜疏落嫩纤纤。",
        "authors": "王之道"
    }, {
        "title": "秋日野步和王觉民十六首  其一一",
        "content": "箪瓢不失生涯在，诗酒何当习气除。|欲倩雕弧落新雁，足间寻觅子卿书。",
        "authors": "王之道"
    }, {
        "title": "秋日野步和王觉民十六首  其一二",
        "content": "雨开繁菊金无价，风皱平池鉴有痕。|日暮客帆何处落，柿林西畔荻花村。",
        "authors": "王之道"
    }, {
        "title": "秋日野步和王觉民十六首  其一三",
        "content": "烟里山光陈水墨，云邉日影乱青红。|新诗有画人难到，高压澄江五字工。",
        "authors": "王之道"
    }, {
        "title": "秋日野步和王觉民十六首  其一四",
        "content": "更穷诗债应难欠，纵懒书淫亦自添。|水外修眉横翠\uD86A\uDE58，试凭张敞画浓纤。",
        "authors": "王之道"
    }, {
        "title": "秋日野步和王觉民十六首  其一五",
        "content": "人言会饮辰嫌酉，我为求医日问除。|老去谁能遵百忌，秋来只欲上三书。",
        "authors": "王之道"
    }, {
        "title": "秋日野步和王觉民十六首  其一六",
        "content": "病怯酒杯微过量，瘦怜衣带颇寛痕。|伤心故国迷烟草，秋日荒凉处处村。",
        "authors": "王之道"
    }, {
        "title": "和卞养直见示三绝简圣书  其一",
        "content": "看君落笔走云烟，想见新丰醉少年。|龙脊旧堆骐骥种，义方今服乃翁贤。",
        "authors": "王之道"
    }, {
        "title": "和卞养直见示三绝简圣书  其二",
        "content": "杨柳阴中乳燕飞，马头寒峭怯单衣。|胡麻知有谁人种，应怪东游未即归。",
        "authors": "王之道"
    }, {
        "title": "和卞养直见示三绝简圣书  其三",
        "content": "迟日轻风过雨天，笑声何处送秋千。|清明已逼长安近，寄语先生快着鞭。",
        "authors": "王之道"
    }, {
        "title": "朝晴",
        "content": "朝来霁色快行人，嫩绿妖红照眼眀。|去去谅无留滞叹，不妨寒食半阴晴。",
        "authors": "王之道"
    }, {
        "title": "晚晴  其一",
        "content": "飞霰飘飘堕晚风，乱山无数暮云同。|天工却似怜羁旅，又变霜华见碧空。",
        "authors": "王之道"
    }, {
        "title": "晚晴  其二",
        "content": "一舍麻城指顾中，远山横翠慰吾悰。|劳生艰险今尝遍，休把狂言吓老翁。",
        "authors": "王之道"
    }, {
        "title": "北去安丰",
        "content": "问言何处是安丰，人指湖光柳影东。|欲识淮西真使者，一鞭追骥有诗翁。",
        "authors": "王之道"
    }, {
        "title": "安丰道中",
        "content": "水满陂塘草满川，望中茅屋起孤烟。|十年不踏安丰路，遂与清淮作次邉。",
        "authors": "王之道"
    }, {
        "title": "给散告帖",
        "content": "曾随骁将远追奔，勇冠诸军继虎贲。|圣主念功知有自，一时高下拜新恩。",
        "authors": "王之道"
    }, {
        "title": "早发槖皋",
        "content": "春秋遗迹旧山川，鲁破吴亡久寂然。|恰到前年征战处，数间茅屋起炊烟。",
        "authors": "王之道"
    }, {
        "title": "集英殿赐第出马上口占",
        "content": "鞭丝曵雪缭官槐，绿阵中间一道开。|高下未劳轻喜愠，相公曾作榜梢来。",
        "authors": "王之道"
    }, {
        "title": "合寨陪诸公观月",
        "content": "一樽相对夜厌厌，风卷浮云见玉蟾。|凌乱请看矛作舞，清光炯炯已窥檐。",
        "authors": "王之道"
    }, {
        "title": "永丰道上阻水",
        "content": "路穷得水欲何为，立马逢人问所之。|十里归来同小愒，一鞭南去不逾时。",
        "authors": "王之道"
    }, {
        "title": "独步",
        "content": "雨晴烟渚白鸥乱，风过霜林红叶稀。|独步幽吟心正苦，却怜明月照人归。",
        "authors": "王之道"
    }, {
        "title": "岳阳楼",
        "content": "云开层观切高寒，三面江湖一面山。|眼界不知多少远，望中幽鸟暮飞还。",
        "authors": "王之道"
    }, {
        "title": "书子莱丙戌登科题名小录后",
        "content": "屈指宣和岁在辰，于今四十有三春。|吾家又得莱追继，丛桂从兹不乏人。",
        "authors": "王之道"
    }, {
        "title": "寄二儿",
        "content": "老懒谁能教子孙，静中犹喜读书声。|有如双鳯传家学，令我闻风畏后生。",
        "authors": "王之道"
    }, {
        "title": "次韵赵积中慈湖即事  其一",
        "content": "江南七月旱不雨，卷地风霾翳寰宇。|夷门先生有底忙，车马东游亦良苦。",
        "authors": "王之道"
    }, {
        "title": "次韵赵积中慈湖即事  其二",
        "content": "干戈九载予心哀，乱离谁复歌南陔。|喜君父母老相守，调官仍逐金陵来。",
        "authors": "王之道"
    }, {
        "title": "次韵赵积中慈湖即事  其三",
        "content": "入室儿童隘函丈，想见彩衣还谑浪。|挂冠如欲赋田园，一水淮乡足闲旷。",
        "authors": "王之道"
    }, {
        "title": "次韵赵积中慈湖即事  其四",
        "content": "嗟予留滞行当归，秋雨夜寒闻捣衣。|短檠眀灭泪眼暗，谁令不寐心如飞。",
        "authors": "王之道"
    }, {
        "title": "次韵赵积中慈湖即事  其五",
        "content": "山色湖光过雨清，江邉归骑净无尘。|先生有酒快吾取，相逢少见如斯人。",
        "authors": "王之道"
    }, {
        "title": "次韵赵积中慈湖即事  其六",
        "content": "平生可惯偿诗债，追骥疲驽况加怠。|不妨对客自挥毫，文社于今有淮海。",
        "authors": "王之道"
    }, {
        "title": "冬日出郊二首  其一",
        "content": "覆块青青麦欲齐，田家篱落柘冈西。|岁饥冬暖聊相补，抉藕归来饷莱妻。",
        "authors": "王之道"
    }, {
        "title": "冬日出郊二首  其二",
        "content": "一鞭乘兴上山头，雨脚随风湿破裘。|冬日有情还可爱，忽开云雾见林丘。",
        "authors": "王之道"
    }, {
        "title": "七夕苦旱望雨",
        "content": "田禾吐白将就槁，野草垂黄几欲燃。|来日天孙嫁河鼓，洗车今喜有夤缘。",
        "authors": "王之道"
    }, {
        "title": "游毛公洞六首  其一",
        "content": "说诗人去想云车，千古青岩倚碧虚。|训诂未容端拜议，一言聊复问关雎。",
        "authors": "王之道"
    }, {
        "title": "游毛公洞六首  其二",
        "content": "旋披荆棘入山来，洞口晴烟翳不开。|试问真人竟何处，他年相就谒蓬莱。",
        "authors": "王之道"
    }, {
        "title": "游毛公洞六首  其三",
        "content": "须信桃源路易迷，野人遥指过山西。|由来石室非仙窟，漫向云中觅旧蹊。",
        "authors": "王之道"
    }, {
        "title": "游毛公洞六首  其四",
        "content": "山前踊跃见樵人，欲问神仙更问津。|指点长柯向东去，不知银穴又非真。",
        "authors": "王之道"
    }, {
        "title": "游毛公洞六首  其五",
        "content": "徘徊银穴送斜晖，散遣长须上翠微。|青鸟似知予意确，故传仙语傍人飞。",
        "authors": "王之道"
    }, {
        "title": "游毛公洞六首  其六",
        "content": "偶因青鸟遂幽寻，翠壁苍崖白日阴。|三扣石扉人不识，满山松竹自悲吟。",
        "authors": "王之道"
    }, {
        "title": "题太湖驿竹轩",
        "content": "粉节储霜竞出篱，我来犹及笋生时。|清风一榻君休问，明月半窗予自知。",
        "authors": "王之道"
    }, {
        "title": "过水南题范谏议书室",
        "content": "函丈当年贮卧龙，笑谈曾记一尊同。|幅巾已起草庐在，寂寞溪山空晚风。",
        "authors": "王之道"
    }, {
        "title": "题德章山",
        "content": "丛玕泼黛千峰色，急雨奔霆万壑声。|莫讶祖师来入梦，祇应知我欲山行。",
        "authors": "王之道"
    }, {
        "title": "过含山邮亭和子厚弟壁间韵三首  其一",
        "content": "犯暑篮舆趁晓耕，东风迎面葛衣轻。|过山缭绕湖边路，杨柳阴中带月行。",
        "authors": "王之道"
    }, {
        "title": "过含山邮亭和子厚弟壁间韵三首  其二",
        "content": "透云斜日影朦胧，树杪依微少女风。|景物重来正无恙，为君收拾向诗中。",
        "authors": "王之道"
    }, {
        "title": "过含山邮亭和子厚弟壁间韵三首  其三",
        "content": "开窗如见碧油幢，新竹春来过屋长。|渐近柴桑旧家路，清风来报稻花香。",
        "authors": "王之道"
    }, {
        "title": "吴兴舟中有作",
        "content": "一水濡须百里间，举头遥见水西山。|微波不动又终日，安得扁舟送我还。",
        "authors": "王之道"
    }, {
        "title": "春日偶成",
        "content": "短垣新雨上银泥，柳外幽花咫尺迷。|独喜流莺解人意，一声声傍绿窗啼。",
        "authors": "王之道"
    }, {
        "title": "春日书事呈历阳县苏仁仲八首  其一",
        "content": "篮舆兀醉出东门，赖有官舟为解纷。|流马木牛今已矣，其余儿辈说三分。",
        "authors": "王之道"
    }, {
        "title": "春日书事呈历阳县苏仁仲八首  其二",
        "content": "芳草池塘处处佳，竹篱茅屋野人家。|清明过了桃花尽，颇觉春容属菜花。",
        "authors": "王之道"
    }, {
        "title": "春日书事呈历阳县苏仁仲八首  其三",
        "content": "似是东风恼客心，淹留行色故相禁。|扁舟正在江南岸，又扰浮云作暮阴。",
        "authors": "王之道"
    }, {
        "title": "春日书事呈历阳县苏仁仲八首  其四",
        "content": "情似长江流不断，亊如芳草刬还生。|此身何苦浮名绊，正拟花时取次行。",
        "authors": "王之道"
    }, {
        "title": "春日书事呈历阳县苏仁仲八首  其五",
        "content": "公余槐柳转斜日，吏散鸟雀来空庭。|康成书带可人意，坐见茸茸相对青。",
        "authors": "王之道"
    }, {
        "title": "春日书事呈历阳县苏仁仲八首  其六",
        "content": "学似卿家宜有法，人如我辈岂无情。|新诗早自推心服，幽会知谁付目成。",
        "authors": "王之道"
    }, {
        "title": "春日书事呈历阳县苏仁仲八首  其七",
        "content": "猛风吹雨暮江头，烟草微茫一片愁。|双鲤不来无处问，欲寻归路转悠悠。",
        "authors": "王之道"
    }, {
        "title": "春日书事呈历阳县苏仁仲八首  其八",
        "content": "子美不应花解恼，次公何必酒而狂。|知君颇负风流债，安得司空惯窃香。",
        "authors": "王之道"
    }, {
        "title": "过段寨二首  其一",
        "content": "随行知有笔如椽，不碍冥搜借榻眠。|酒醉诗成还上马，秋蛇春蚓任人传。",
        "authors": "王之道"
    }, {
        "title": "过段寨二首  其二",
        "content": "嫩绿夭红照眼明，物华春事暗相惊。|提壶不饮劝谁饮，正在竹丛深处鸣。",
        "authors": "王之道"
    }, {
        "title": "经过合寨吊孟氏故居二首  其一",
        "content": "藤梢棘刺失朱门，空想当年载酒樽。|天色重增行客恨，东风吹雨湿黄昏。",
        "authors": "王之道"
    }, {
        "title": "经过合寨吊孟氏故居二首  其二",
        "content": "行过春泥没马深，几声幽鸟啭乔林。|感时恨别愁无那，赖有清樽慰此心。",
        "authors": "王之道"
    }, {
        "title": "晚憩闻雷",
        "content": "湖外山光入座来，水晶宫阙翠屏开。|纤纤细落催花雨，隐隐轻鸣启蛰雷。",
        "authors": "王之道"
    }, {
        "title": "含山驿中",
        "content": "日暖风轻昼睡余，海棠娇褪玉肌肤。|杨花也似知人意，来趁飞红入座隅。",
        "authors": "王之道"
    }, {
        "title": "鸣山驿夜雨",
        "content": "夜来风雨晓还晴，沙路无泥快早行。|鸟语花容春自好，有生何处不安生。",
        "authors": "王之道"
    }, {
        "title": "夜闻风雨",
        "content": "狂风横雨忽来鸣，半夜长亭客梦惊。|想见海门春涨急，奔军百万听潮声。",
        "authors": "王之道"
    }, {
        "title": "丘城道中",
        "content": "翠\uD86A\uDE58中间白水边，野梅官柳似当年。|正看遶树下残日，便觉前村生晚烟。",
        "authors": "王之道"
    }, {
        "title": "出合肥北门二首  其一",
        "content": "淮水东来没踝无，只今南北断修涂。|东风却与人心别，布暖吹生遍八区。",
        "authors": "王之道"
    }, {
        "title": "出合肥北门二首  其二",
        "content": "断垣甃石新修叠，折戟埋沙旧战场。|阛阓凋零煨烬里，春风生草没牛羊。",
        "authors": "王之道"
    }, {
        "title": "乌江道中闻杜鹃有感",
        "content": "麻叶蓬蓬小麦肥，杨花风里杜鹃啼。|故园尚阻归来赋，惭愧东坡雨一犁。",
        "authors": "王之道"
    }, {
        "title": "竹城道中",
        "content": "一溪清水浸余霞，风里归鸿字脚斜。|今夜不知何处宿，路廽山崦两三家。",
        "authors": "王之道"
    }, {
        "title": "下阁道中",
        "content": "小桥流水数家村，春入川原日自暾。|马上不知岚气重，误惊征袖湿啼痕。",
        "authors": "王之道"
    }, {
        "title": "西门道中闻人售田",
        "content": "走利奔权几日休，归来还复郭南游。|直饶心计奸如鬼，终恐输他善自谋。",
        "authors": "王之道"
    }, {
        "title": "题大泉寺",
        "content": "六峰环翠绕金蓝，下马初尝一酌甘。|久旱喜看云气浃，晚风吹雨过江南。",
        "authors": "王之道"
    }, {
        "title": "题南巢地藏寺",
        "content": "蚊觜生花夜更长，睡乡蝴蝶正悠飏。|山僧不恤秋眠熟，连打钟声到枕旁。",
        "authors": "王之道"
    }, {
        "title": "题大龙寺",
        "content": "万松邀我上崔嵬，入寺山屏次第开。|无说欲知真说法，松声还送出山来。",
        "authors": "王之道"
    }, {
        "title": "题宿松薤山寺",
        "content": "小驿隳颓不见容，着鞭东走梵王宫。|怪禽落日休相恐，五里松篁一径通。",
        "authors": "王之道"
    }, {
        "title": "题许市接待院壁",
        "content": "一檐冬日送清温，疏竹萧萧覆短垣。|来就老僧同曝背，不妨危坐默无言。",
        "authors": "王之道"
    }, {
        "title": "题许市施水坊",
        "content": "梦断蓬窗特地愁，卧闻溪水啮舡头。|夜航又逐东风去，重叹因人此滞留。",
        "authors": "王之道"
    }, {
        "title": "宿大泉遇雨",
        "content": "我行常苦雨相随，旱甚民心若倒垂。|坐久云容肤寸合，愿同焦槁被甘滋。",
        "authors": "王之道"
    }, {
        "title": "题苦竹寺海棠洞三首  其一",
        "content": "翠袖朱唇一笑开，依风无力竞相隈。|阳城岂是僧家物，端恐齐奴步障来。",
        "authors": "王之道"
    }, {
        "title": "题苦竹寺海棠洞三首  其二",
        "content": "隔夜西风为办严，扫除氛曀出晴天。|正逢翠幄张青绮，应念朱唇拂紫绵。",
        "authors": "王之道"
    }, {
        "title": "题苦竹寺海棠洞三首  其三",
        "content": "一径封苔知雨足，贰车行县昔时迁。|对花啜茗思春日，拂拭新诗益怅然。",
        "authors": "王之道"
    }, {
        "title": "题崇因院清轩",
        "content": "肥松瘦竹古招提，轩槛重游识旧题。|清意不曾吟得尽，夜来明月浸寒溪。",
        "authors": "王之道"
    }, {
        "title": "法云寺和汤立贤留题",
        "content": "寺占湖边数亩山，杖藜偷得一朝闲。|昨朝恰别居巢长，又喜新诗在壁间。",
        "authors": "王之道"
    }, {
        "title": "题大善寺",
        "content": "絮帽曵丝云带雨，琼梳环髻水围山。|江村五月黄梅过，十里人烟渺莽间。",
        "authors": "王之道"
    }, {
        "title": "题华严院泽上人西韵轩用前韵",
        "content": "疏帘如雾隐窗纱，虹影青红雨脚斜。|坐久清风起何处，一盆昌歜映葵花。",
        "authors": "王之道"
    }, {
        "title": "和彦立兄赠信上人",
        "content": "鼎社年来得志闲，一杯聊复效逃禅。|新诗莫漫惊流俗，恐被旁人唤皎然。",
        "authors": "王之道"
    }, {
        "title": "赠浮屠道本二首  其一",
        "content": "暑雨初晴江上村，藕花无数午风温。|梁山正帖淮南岸，到得精蓝日未昏。",
        "authors": "王之道"
    }, {
        "title": "赠浮屠道本二首  其二",
        "content": "一去禅关忽五春，异乡惊见眼终清。|问师参学今何解，云在青天水在缾。",
        "authors": "王之道"
    }, {
        "title": "和因上人四首  其一",
        "content": "拍天湖水乱蛙鸣，雨脚随风泼细尘。|翠幄不开杨柳晚，红云初坐海棠春。",
        "authors": "王之道"
    }, {
        "title": "和因上人四首  其二",
        "content": "茭葑弥天眼界幽，浇愁应办酒如油。|坐怜渔父机心胜，万顷春苗不下鸥。",
        "authors": "王之道"
    }, {
        "title": "和因上人四首  其三",
        "content": "水云深处见人烟，桑柘鸣鸠似可怜。|却怪银泥环四壁，由来春雨上蜗涎。",
        "authors": "王之道"
    }, {
        "title": "和因上人四首  其四",
        "content": "荼{艹縻}花底照衰颜，风送余香到酒间。|春色他年尚无恙，红裙来继谢东山。",
        "authors": "王之道"
    }, {
        "title": "和天衣聪老五首  其一",
        "content": "师去无为十五年，重来猿鹤亦忻然。|此生不负今朝祝，冀结龙华会里缘。",
        "authors": "王之道"
    }, {
        "title": "和天衣聪老五首  其二",
        "content": "老怀归去几何年，吴越宗风久寂然。|闻说近来狮子吼，应将驴脚问生缘。",
        "authors": "王之道"
    }, {
        "title": "和天衣聪老五首  其三",
        "content": "法华灵应着当年，今古何曾有间然。|不见后身房次律，却因和璞记前缘。",
        "authors": "王之道"
    }, {
        "title": "和天衣聪老五首  其四",
        "content": "达磨东来不记年，一灯然处百灯然。|愿从清净求明了，应喜晨斋学省缘。",
        "authors": "王之道"
    }, {
        "title": "和天衣聪老五首  其五",
        "content": "绿杨芳草自年年，人老逢春重喟然。|六入傥能除旧习，三乘端许结新缘。",
        "authors": "王之道"
    }, {
        "title": "再用韵赠湖塘来上人二首  其一",
        "content": "望外荆榛蔽辋川，我来何必为逃喧。|乱余村疃鸡豚尽，秋到江湖藻荇繁。",
        "authors": "王之道"
    }, {
        "title": "再用韵赠湖塘来上人二首  其二",
        "content": "湖水弥弥浸绿苔，湖边衰柳两三栽。|游鱼得意潜还跃，幽鸟多情去复来。",
        "authors": "王之道"
    }, {
        "title": "山西庄舍赠信上人和彦时兄四首  其一",
        "content": "十里西畴路半砠，短辕无力困瘏痡。|支笻预作渊明具，瓮有乌程不用沽。",
        "authors": "王之道"
    }, {
        "title": "山西庄舍赠信上人和彦时兄四首  其二",
        "content": "四壁萧然犬自驯，年来食粥甑生尘。|相逢未暇寒温语，请效参寥作故人。",
        "authors": "王之道"
    }, {
        "title": "山西庄舍赠信上人和彦时兄四首  其三",
        "content": "一枝清瘦早梅春，风味高如郭泰巾。|襟袖归来香未歇，要将佳句属诗人。",
        "authors": "王之道"
    }, {
        "title": "山西庄舍赠信上人和彦时兄四首  其四",
        "content": "寒鸦成阵下遥村，冰合回塘镜一番。|{氵虢}{氵虢}溪流响何处，乱山无数不知源。",
        "authors": "王之道"
    }, {
        "title": "赠道上人",
        "content": "道人知我过山来，旋扫蓬门对水开。|惟有温菘荐樽爼，一畦疏绿隐蒿莱。",
        "authors": "王之道"
    }, {
        "title": "和道可",
        "content": "卧雨春头到地长，清风一榻借微凉。|碁声惊断高僧梦，起拨炉中未过香。",
        "authors": "王之道"
    }, {
        "title": "和彦逢弟简相山古上人二首  其一",
        "content": "相山风物似斜川，岑寂那知市井喧。|岁旱但伤禾穗槁，秋饥犹喜栗皱繁。",
        "authors": "王之道"
    }, {
        "title": "和彦逢弟简相山古上人二首  其二",
        "content": "蒿艾深迷古径苔，荒凉菊坞与松栽。|稻田正似人无几，赖有高僧伴我来。",
        "authors": "王之道"
    }, {
        "title": "送浮屠善慧",
        "content": "云涛霜\uD86A\uDE58正峥嵘，梦里清游觉尚惊。|师到西湖如得句，不妨频寄老书生。",
        "authors": "王之道"
    }, {
        "title": "送心上人",
        "content": "西城畦稼卧黄云，似说千门许见分。|驴载马驮应不厌，一{差}牙齿正须君。",
        "authors": "王之道"
    }, {
        "title": "春日访道上人",
        "content": "陇麦如烟水满塘，路邉桃李问柔桑。|道人不作渊明调，笑碾新茶看瑞香。",
        "authors": "王之道"
    }, {
        "title": "赠桐林老僧",
        "content": "绕屋青桐碧玉椽，坐来岩石起云烟。|过门竟日奔驰者，应羡山僧去道边。",
        "authors": "王之道"
    }, {
        "title": "赠林山善相老荣师",
        "content": "至哉择术妙难论，邂逅何妨丐一言。|我已无心求富贵，余生归命给孤园。",
        "authors": "王之道"
    }, {
        "title": "回峰寺和浮屠坦然韵",
        "content": "昼睡醒来日过中，山光入座水函空。|绿杨堤外荷花富，招致清香赖有风。",
        "authors": "王之道"
    }, {
        "title": "和彦时兄赠觉上人化灯",
        "content": "江上相逢试问津，杖藜来作化灯行。|欲知照破无明窟，佛殿荧荧一点明。",
        "authors": "王之道"
    }, {
        "title": "和僧广实三首  其一",
        "content": "曾向高安见大愚，迢迢一路彻天衢。|而今到处无些事，困睡饥餐得自如。",
        "authors": "王之道"
    }, {
        "title": "和僧广实三首  其二",
        "content": "闻说年来贫更甚，生涯和地与锥无。|通身是手承谁力，方信常人实若虚。",
        "authors": "王之道"
    }, {
        "title": "和僧广实三首  其三",
        "content": "动容俱见古人情，千里归来得我惊。|七载何曾有离别，水中明月本相亲。",
        "authors": "王之道"
    }, {
        "title": "题德章山亲公塔",
        "content": "凭陵风雨上崔嵬，一见亲公病眼开。|似是前生师弟子，两年今日入山来。",
        "authors": "王之道"
    }, {
        "title": "过广德宿开元寺上人房",
        "content": "满城花草鬬欣荣，嫩绿夭红照眼明。|会有禅房通野色，解鞍聊复憩予行。",
        "authors": "王之道"
    }, {
        "title": "书来上人房",
        "content": "十里清风水拍天，老僧斋罢抱头眠。|丹楹画栋看摧压，好为僧伽作胜缘。",
        "authors": "王之道"
    }, {
        "title": "书源上人壁",
        "content": "丹枫黄槲壮秋容，诘曲僧房一径通。|塔似道人飞白笔，开窗还见倚晴空。",
        "authors": "王之道"
    }, {
        "title": "题德山涓老无句堂",
        "content": "峰头示众合如何，一棒由来已自多。|空去空回还信否，至今疑杀那人诃。",
        "authors": "王之道"
    }, {
        "title": "送浮屠宗立东游二首  其一",
        "content": "抚掌相逢一笑同，自言参学百无功。|蜜甜忘却十年苦，雷吼吓成三日聋。",
        "authors": "王之道"
    }, {
        "title": "送浮屠宗立东游二首  其二",
        "content": "西走漫偿行脚债，南游聊勘坐禅翁。|不知色力能强健，又复观潮过浙东。",
        "authors": "王之道"
    }, {
        "title": "赠蔡道人",
        "content": "宝盖山前蔡道人，十年学佛颇安贫。|似闻亲见天衣老，为改今名作惠新。",
        "authors": "王之道"
    }, {
        "title": "赠羽流韩洞章",
        "content": "韩生画马有家法，胸中骅骝不可计。|酒酣试作姜子牙，恍若当年钓清渭。",
        "authors": "王之道"
    }, {
        "title": "读韦苏州诗因用陪王郎中寻孔征君韵",
        "content": "我才伤朴樕，吾道属艰难。|未遂三豪遇，那知一笑欢。|湖山晨溢翠，风雨夜霑寒。|归棹秋无几，游吴意未阑。",
        "authors": "王之道"
    }, {
        "title": "句",
        "content": "霜蕤不艳薇争白，檀蕊无烟蕙惜馨。",
        "authors": "王之道"
    }, {
        "title": "句",
        "content": "缚虎敢辞山路险，斩鲸终见海波澄。",
        "authors": "张进彦"
    }, {
        "title": "以二十八字为吾婿他日嘱仲和书付梅隐袁庭植",
        "content": "吾法元来不妄传，信知道法妙玄玄。|君家自是神仙种，管取儿孙代代贤。",
        "authors": "王文卿"
    }, {
        "title": "逍遥峰",
        "content": "耸汉仙峰一柱清，晴春登览四山明。|祥云昼护神光现，瑞月宵临法乐鸣。|华子冈头灵运赋，七星杉下蔡经盟。|慨思今古无穷事，那得逍遥自在情。",
        "authors": "王文卿"
    }, {
        "title": "题棺木",
        "content": "我身是假，松板非真。|牢笼俗眼，跳出红尘。",
        "authors": "王文卿"
    }, {
        "title": "麻姑坛",
        "content": "漉酒巾笼五岳冠，懒携琴鹤上朝端。|丹房昼睡烟霞暖，紫府夜归星斗寒。|诗就几教山鬼泣，剑灵那许俗人看。|麻姑报道桑田变，一曲仙棋尚未残。",
        "authors": "王文卿"
    }, {
        "title": "句  其一",
        "content": "红尘富贵无心恋，紫府真仙有志攀。",
        "authors": "王文卿"
    }, {
        "title": "句  其二",
        "content": "报国有谁能仗节，升天由此可无梯。",
        "authors": "王文卿"
    }, {
        "title": "送孙太冲守怀安",
        "content": "金沙春三月，桃李照城郭。|石峡赪鲤鱼，时时醉宾幕。",
        "authors": "勾龙如渊"
    }, {
        "title": "柘轩  其一",
        "content": "耕桑本是吾儒事，不免饥寒智者非。|出处自然皆有据，不应感念泣牛衣。",
        "authors": "李侗"
    }, {
        "title": "柘轩  其二",
        "content": "五亩之宫植以桑，孟轲举此助谈王。|轩前蒙密知何意，要见经纶滋味长。",
        "authors": "李侗"
    }, {
        "title": "柘轩  其三",
        "content": "三春采采为蚕供，衣被生灵独有功。|野外谩多闲草木，可惭无计谢东风。",
        "authors": "李侗"
    }, {
        "title": "舍上辞归罗豫章先生",
        "content": "学道求师久剑潭，岂缘枯朽预儒涵。|致知事业同归理，克己工夫判立谈。|未借老商颜笑一，已偕韩氏俗重三。|过庭若问论诗礼，应问从谁学指南。",
        "authors": "李侗"
    }, {
        "title": "梅林春信",
        "content": "积雪千林冻欲摧，倚栏日日望春回。|天公为我传消息，故遣梅花特地开。",
        "authors": "李侗"
    }, {
        "title": "静庵山居",
        "content": "胜如城外宅，花木拥檐前。|一雨晚时过，群峰翠色鲜。|采荆烹白石，接竹引清泉。|车马长无到，逍遥乐葛天。",
        "authors": "李侗"
    }, {
        "title": "藏春峡",
        "content": "咏归堂里静怡神，更步芳亭识趣新。|爱竹心虚初长笋，观梅香散渐含仁。|云将膏雨过桐岭，水泛桃花出剑津。|生意峡中藏得否，自家收拾满腔春。",
        "authors": "李侗"
    }, {
        "title": "砀山怀古",
        "content": "山名芒砀势穹崇，汉祖严祠翠霭中。|紫气应时腾碧落，素灵何处泣秋风。|狐鸣陈涉孤坟坏，金尽梁王石室空。|毕竟乾坤归有道，漫夸扛鼎力英雄。",
        "authors": "陈刚"
    }, {
        "title": "题枯髅图",
        "content": "形骸在此，其人何在。|乃知一灵，不属皮袋。",
        "authors": "冯楫"
    }, {
        "title": "自咏",
        "content": "公事之余喜坐禅，少曾将胁到床眠。|虽然现出宰官相，长老之名四海传。",
        "authors": "冯楫"
    }, {
        "title": "施经偈",
        "content": "我赋耽痂癖，有财贮空虚。|不作子孙计，不为车马速。|不充玩好用，不买声色娱。|置锥无南亩，片瓦无屋庐。|所得月俸给，唯将赎梵书。|万里遣迎介，崎岖涉长途。|奉安大刹中，开示诸迷徒。|庶几披阅者，咸得入无余。|古佛为半偈，尚乃舍生躯。|我今以财施，痛楚不侵肤。|以我较古佛，苦乐万倍殊。|所以不惜财，非是禀性愚。|借问借财人，终日较锱铢。|无常忽地到，宁免生死无。",
        "authors": "冯楫"
    }, {
        "title": "临终颂",
        "content": "初三十一，中九下七。|老人言尽，龟哥眼赤。",
        "authors": "冯楫"
    }, {
        "title": "劝谕赈济诗",
        "content": "我朝未第日，乡间逢岁饥。|两率闾里人，相共行赈济。|饥民仅得食，免困饿而毙。|及我登第后，被罪归田里。|寻复拜召命，迤逦治行计。|忽见道途间，小儿有遗弃。|复自劝乡邦，割己用施惠。|日饭八千人，八旬乃休止。|于时已麦熟，粮食相接济。|我始趋行朝，蒙恩长宗寺。|初本不望报，人以为能事。|利司具切奏，还官不容避。|今年又少歉，我适帅泸水。|无户备饭食，所济俱用米。|聊舍三百斛，十中活一二。|又以一千石，减价平行市。|每石减十钱，庶几无涌贵。|更有不熟处，资简潼川类。|计用减价粜，所祈均获济。|我非财有余，但愍民不易。|一时所施行，乐为之识记。",
        "authors": "冯楫"
    }, {
        "title": "迎晖阁",
        "content": "蔼蔼复依依，朝晖以夕晖。|岩花寒不落，檐鸟静忘飞。|僧自眠黄叶，人多梦翠微。|云边时见鹿，饮水近禅扉。",
        "authors": "舒清国"
    }, {
        "title": "颂",
        "content": "涧底泥牛金贴面，山头石女著真红。|系驴橛上生芝草，不是云霭香炉峰。",
        "authors": "释嗣宗"
    }, {
        "title": "偈二首  其一",
        "content": "翠岩不是不说，只为无个季节。|今朝快便难逢，一句为君剖决。|露柱本是木头，秤锤只是生铁。|诸人若到诸方，莫道山僧饶舌。",
        "authors": "释嗣宗"
    }, {
        "title": "偈二首  其二",
        "content": "少林坐，庾岭行，书偈传衣成战争。|庾岭行，少林坐，得髓安心成话堕。|两家公案未曾圆，后代儿孙作殃祸。|这殃祸，可煞大，天下衲僧透不过。",
        "authors": "释嗣宗"
    }, {
        "title": "颂古三首 虔侍者",
        "content": "石人不怕师子吼，须弥顶上翻筋斗。|沧溟竭尽正三更，生铁昆仑云外走。",
        "authors": "释嗣宗"
    }, {
        "title": "颂古三首 香严击竹",
        "content": "粥饭随时养病躯，本无迷悟可关渠。|无端击著庵前竹，直至如今在半途。",
        "authors": "释嗣宗"
    }, {
        "title": "颂古三首 二祖得髓",
        "content": "弟昆各自逞功能，独有家兄彻骨贫。|三拜起来无一语，鼻孔累垂盖上唇。",
        "authors": "释嗣宗"
    }, {
        "title": "颂古二十六首  其一",
        "content": "千年石虎产麒麟，一角通身五彩明。|金锁玉关浑掣断，毗卢界内鼓烟尘。",
        "authors": "释嗣宗"
    }, {
        "title": "颂古二十六首  其二",
        "content": "一见明星梦便回，千年桃核长青梅。|虽然不是调羹味，曾与将军止渴来。",
        "authors": "释嗣宗"
    }, {
        "title": "颂古二十六首  其三",
        "content": "过去心不可得，收纶罢钓秋江碧。|扁舟古岸恣闲眠，明月芦华深稳密。|现在心不可得，法王家法存今昔。|谋臣猛将定封疆，说甚隋珠幷赵璧。|未来心不可得，不可得中只么得。|石含玉兮地擎山，惟证乃知难可测。|千古流芳谁共知，清风匝地有何极。",
        "authors": "释嗣宗"
    }, {
        "title": "颂古二十六首  其四",
        "content": "不是风旛不是心，祖师正眼只如今。|如今不识山河碍，识得如今海岳沉。",
        "authors": "释嗣宗"
    }, {
        "title": "颂古二十六首  其五",
        "content": "铁牛耕破洞中天，桃花片片出深源。|秦人一去无消息，千古峰峦色转鲜。",
        "authors": "释嗣宗"
    }, {
        "title": "颂古二十六首  其六",
        "content": "鬼子挂起那咤面，赤脚跨定须弥卢。|铁牛鞭起黄河岸，大洋海底食珊瑚。",
        "authors": "释嗣宗"
    }, {
        "title": "颂古二十六首  其七",
        "content": "不是心兮不是物，那咤夜入苍龙窟。|铁鞭击碎明月珠，从教大地如翻墨。",
        "authors": "释嗣宗"
    }, {
        "title": "颂古二十六首  其八",
        "content": "石里藏金谁辨别，游人但见藓痕斑。|却被石人窥得破，铁船载入洞庭山。",
        "authors": "释嗣宗"
    }, {
        "title": "颂古二十六首  其九",
        "content": "妙净明心，一句全真。|山河大地，日月星辰。|舒肝沥胆，照彻古今。|个中如不昧，遍界是黄金。",
        "authors": "释嗣宗"
    }, {
        "title": "颂古二十六首  其一○",
        "content": "象外横该宇宙身，圣凡极尽不容尘。|衲僧意气合如此，当场谁是夺标人。",
        "authors": "释嗣宗"
    }, {
        "title": "颂古二十六首  其一一",
        "content": "婆婆不在五台山，平地行人作易难。|蓦直坦然今古路，区区却过赵州关。",
        "authors": "释嗣宗"
    }, {
        "title": "颂古二十六首  其一二",
        "content": "一路雄兵犯界河，烟尘塞路绝人过。|安邦赖有张良在，画角城头唱楚歌。",
        "authors": "释嗣宗"
    }, {
        "title": "颂古二十六首  其一三",
        "content": "万仞峰前握手时，清歌一曲少人知。|但见瞎驴惊宇宙，不知法眼付传谁。",
        "authors": "释嗣宗"
    }, {
        "title": "颂古二十六首  其一四",
        "content": "午夜霜凝星斗寒，长空云尽山月落。|青天吃棒人尽知，苍龙退骨谁能觉。|金凤冲开玉锁关，麒麟掣断黄金索。|迢迢劫外孰能拘，南北东西迥超卓。",
        "authors": "释嗣宗"
    }, {
        "title": "颂古二十六首  其一五",
        "content": "明头落节，暗里吃交，毒手当渠痒处搔。|雪里鹭鸶飞不见，一只银瓶挂树梢。",
        "authors": "释嗣宗"
    }, {
        "title": "颂古二十六首  其一六",
        "content": "笊篱木杓，钱贯桶索，说妙谈玄俱是错。|清平鼻孔塞乾坤，天下衲僧无处摸。|明来握土成金，悟去百草皆药。|拗折俱胝指头，踏断赵州略彴。|平常一句用无穷，限量知见徒斟酌。",
        "authors": "释嗣宗"
    }, {
        "title": "颂古二十六首  其一七",
        "content": "后园驴吃草，可怜无限虚生老。|半夜盲人问故乡，不知身在长安道。",
        "authors": "释嗣宗"
    }, {
        "title": "颂古二十六首  其一八",
        "content": "生死既不可求，根尘万病俱休。|从此俱空独露，蟾轮一片清秋。",
        "authors": "释嗣宗"
    }, {
        "title": "颂古二十六首  其一九",
        "content": "乌龟三眼红如火，一角麒麟快似锥。|土宿夜游南赡部，泥牛脚下火星飞。",
        "authors": "释嗣宗"
    }, {
        "title": "颂古二十六首  其二○",
        "content": "舒无踪，卷无迹，日午晴空轰霹雳。|衲子惊迷失路头，神号鬼哭知何极。",
        "authors": "释嗣宗"
    }, {
        "title": "颂古二十六首  其二一",
        "content": "新罗渤海，南岳天台。|纤尘不碍，岂涉去来。|回头敛念，解脱门开。|反忆善财寻胜友，百城游遍不知回。",
        "authors": "释嗣宗"
    }, {
        "title": "颂古二十六首  其二二",
        "content": "贝叶收不尽，一句无私万法印。|千圣满口不能宣，岭梅漏泄春光信。",
        "authors": "释嗣宗"
    }, {
        "title": "颂古二十六首  其二三",
        "content": "古冢不为家，渔翁举棹出芦花。|湛水无风江月迥，长空撒尽暮天霞。",
        "authors": "释嗣宗"
    }, {
        "title": "颂古二十六首  其二四",
        "content": "不劳车马迹，文王去后无消息。|月华影里钓鱼矶，万古清风长历历。",
        "authors": "释嗣宗"
    }, {
        "title": "颂古二十六首  其二五",
        "content": "一镞三关俱透脱，从前汗马休拈掇。|须知旧阁快龙舟，当年曾把锦标夺。",
        "authors": "释嗣宗"
    }, {
        "title": "颂古二十六首  其二六",
        "content": "妙圆金地绝纤尘，到者当观无相真。|莫道玄门难近向，举头便是塔中人。",
        "authors": "释嗣宗"
    }, {
        "title": "赠刘羲仲",
        "content": "束带真成屈壮图，宁思饱死叹侏儒。|便拈手版还丞相，却觅芒鞋踏故庐。|少日萦心但黄奶，暮年使鬼勾青奴。|他时有客来载酒，解道欲眠卿去无。",
        "authors": "吴炯"
    }, {
        "title": "颜孝子乌墓",
        "content": "人伦风化自孝始，我怀义乌颜氏子。|昔从书传闻其名，今来浙东入其里。|未入里先见路碑，高冢巍然云树里。|犹有群乌绕墓飞，或者神乌长不死。|衔土伤吻土亦亦，乌血凝成墓山紫。|今古人人皆有亲，负土葬者岂独此。|如何感召到山禽，须就人心推物理。|生前服劳情自苦，亡后附身哀靡已。|天地悯怜鬼神泣，无知羽族有所使。|父子茔域永相依，白云深处精灵起。|风吹草卉即莱衣，溪浮蘋藻为甘旨。|千秋万古此经过，谁人眼不泪如水。",
        "authors": "吴炯"
    }, {
        "title": "句",
        "content": "谁知吾子汉棱粥，压倒东坡玉糁羹。",
        "authors": "吴炯"
    }, {
        "title": "题稙庵",
        "content": "季鹰雅志本江湖，胡为入洛诚计疏。|一杯莼羹入归梦，岁晚仅饱松江鲈。|何如王郎十亩宅，一生江头枕江碧。|西风落日弄烟波，却笑陶朱计然策。|我来访君春已深，江花江柳翻绿阴。|相携三径拾瑶草，为问客来何苦心。|固知此事君计得，我被微官苦相逼。|劝君谨勿语弹冠，便恐纷纷北山檄。",
        "authors": "陈掞"
    }, {
        "title": "光渌亭杏花",
        "content": "西郊见说春事浓，杏花香发眠东风。|主人未解此花意，小槽溜溜杯犹空。|劝君潋滟蒲萄绿，好看枝头红映肉。|莫令风雨遣花飞，徒唱人间断肠曲。",
        "authors": "陈掞"
    }, {
        "title": "破山寺双头白莲",
        "content": "湘南夜水风露清，月明耿耿波益平。|婵娟有人步罗袜，琼珰玉佩双娉婷。|可怜玉骨埋藏久，肠断人间无复有。|岂知化作兰若莲，宿契未忘犹并首。|想应快意洗尘缘，不向谢池争取妍。|玻璃盘中净土颊，一心稽首西方仙。|请君以图献天子，当与嘉禾并周史。|毋令寂寞堕空山，泣月悲云清夜残。",
        "authors": "陈掞"
    }, {
        "title": "竹溪为旌城汪伯溱赋",
        "content": "先生溪上种修竹，呼吸溪光餐竹绿。|自应不同此君医，冰雪之胸元不俗。|我欲相从竹溪中，已办青蓑黄篾篷。|卧听肃肃摇清风，一洗满怀尘土空。|祇愁一夕风雷起，变化飞龙葛陂水。|凌云去去固无心，莫忘溪头舞烟雨。",
        "authors": "程介"
    }, {
        "title": "题昼寝宫人图应制",
        "content": "御手指婵娟，春风昼日眠。|粉匀香汗湿，髻压鬓云偏。|柳妒眉间绿，桃惊脸上鲜。|梦魂何处是，应绕帝王边。",
        "authors": "黄泳"
    }, {
        "title": "为师宪兄悼侍儿倩倩  其一",
        "content": "兰质蕙心何所在，风魂云魄去难招。|子规叫断黄昏月，疑是佳人恨未消。",
        "authors": "黄泳"
    }, {
        "title": "为师宪兄悼侍儿倩倩  其二",
        "content": "含怨衔辛情脉脉，家人强遣试春衫。|也知不作坚牢玉，祇向人间三十三。",
        "authors": "黄泳"
    }, {
        "title": "以二猫送张子贤  其一",
        "content": "家家入雪白于霜，更有欹鞍似闹装。|便请炉边叉手坐，从他鼠子自跳梁。",
        "authors": "李璜"
    }, {
        "title": "以二猫送张子贤  其二",
        "content": "衔蝉毛色白胜酥，搦絮推绵亦不如。|老病毗耶须减口，从今休叹食无鱼。",
        "authors": "李璜"
    }, {
        "title": "句",
        "content": "分明便是庞居士，欲恨无人卖罩篱。",
        "authors": "李璜"
    }, {
        "title": "潺潺阁",
        "content": "一派泠泠遶槛清，尘襟洗涤自凉生。|夜深好梦惊破，疑是半天风雨声。",
        "authors": "娄乾曜"
    }, {
        "title": "自题肖像",
        "content": "生平只说聱头禅，撞著聱头如铁壁。|脱却罗笼截脚跟，大地撮来墨漆黑。|晚年转复没刀刀，奋金刚杵碎窠窟。|他时要识圆悟面，一为渠侬并拈出。",
        "authors": "释景元"
    }, {
        "title": "偈",
        "content": "野干鸣，师子吼。|张得眼，开得口。|动南星，嗟北斗。|金刚阶下蹲，神龟火里走。",
        "authors": "释景元"
    }, {
        "title": "偈",
        "content": "有时瞋，有时喜，有时观音面，有时夜叉觜。|或现鼠尾龙头，或现鼠头龙尾。|偏要检非，不要检是。|是金不博金，是水不博水。",
        "authors": "释景元"
    }, {
        "title": "度南明和尚意拟颂",
        "content": "我有明珠一颗，切忌当头错过。|虽然觌面相呈，也须一槌打破。",
        "authors": "释景元"
    }, {
        "title": "颂古四首  其一",
        "content": "推穷物理成家计，会合时机便识心。|多谢春风无厚薄，贫家桃李也成阴。",
        "authors": "释景元"
    }, {
        "title": "颂古四首  其二",
        "content": "灵树面皮多葛怛，韶阳板齿上生毛。|会得国清才子贵，不会家富小儿娇。",
        "authors": "释景元"
    }, {
        "title": "颂古四首  其三",
        "content": "阿家新妇最相怜，新妇骑驴家便牵。|几度醉归明月夜，笙歌引入画堂前。",
        "authors": "释景元"
    }]
}